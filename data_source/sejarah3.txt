https://archive.org/stream/melayu-nasionalisme-radikal/Melayu%2C%20Nasionalisme%20Radikal%20dan%20Pembinaan%20Bangsa%20%28Penerbit%20UM%29_nodrm_djvu.txt



Himpunan 12 makalah ini merupakan kertas kerja yang telah dibentangkan di 
beberapa seminar dan persidangan sepanjang hampir dua dasawarsa, bermula 
dari tahun 1994 hinggalah ke tahun 2012. Makalah yang terakhir dibentangkan 
ialah kepada khalayak pelajar dalam seminar anjuran Persatuan Pelajar Malaysia 
di United Kingdom dan Eire yang diadakan di Universiti Warwick. Empat daripada 
makalah yang terkumpul ini telah pun diterbitkan, masing-masing di dalam 
jurnal Manu' dan Historia' dan majalah Perpaduan dan satu esei lagi di dalam 
sebuah prosiding;* manakala lapan yang lain belum diterbitkan di mana-mana. 
Untuk memudahkan pembaca mengikuti dengan lebih selesa perbincangan 
di dalam makalah-makalah ini, penulis telah menyusunnya mengikut bab, 
dengan urutannya dibuat berasaskan kesinambungan tema dan mauduk yang 
disampaikan. Bab terakhir, yang ditulis dan dibentangkan dalam bahasa Indonesia 
di hadapan khalayak sarjana di Bandung, walau bagaimanapun, telah dikekalkan 
dalam bentuk aslinya. 

Kepada pihak yang telah mengundang penulis untuk membentangkan 
kertas kerja dalam seminar dan persidangan yang dinyatakan, penulis ingin 
mengucapkan terima kasih. Penulis juga ingin merakamkan penghargaan dan 
terima kasih kepada pihak-pihak yang menyelenggarakan jurnal-jurnal yang telah 
menerbitkan makalah-makalah berkaitan kerana sudi membenarkan penulis 
membuat penerbitan semula. Penulis juga telah mengedit semula dan membuat 
tambahan maklumat di sana sini, mengikut kewajarannya, pada makalah-makalah 
tersebut, dan pada makalah-makalah yang belum diterbitkan di mana-mana. Pada 
bahagian-bahagian tertentu di dalam beberapa makalah yang diterbitkan sekarang 
ini penulis telah membetulkan beberapa kesalahan atau kesilapan yang umumnya 
melibatkan ejaan, penggunaan istilah, tatabahasa, dan juga kesilapan tipografi. 


X Melayu, Nasionalisme Radikal dan Pembinaan Bangsa 


Kendatipun demikian, sepatah kata peringatan, sekalipun penerbitan 
semula makalah-makalah ini dibukukan dalam bentuk sebuah koleksi, namun, 
lantaran sifat asalnya sebagai kertas kerja, maka tidak dapat dielakkan jika 
sekiranya terdapat ulangan beberapa fakta di dalam bab-bab yang telah disusun. 
Seyogia dimaklumi, sebagai makalah, pembentangan setiap satu daripadanya 
telah dibuat di seminar yang berbeza, hadirin yang umumnya berlainan, dan 
bahkan fokus perbincangannya juga berbeza - istimewanya perkara-perkara 
yang menyangkut asal usul pertumbuhan gerakan kiri? Melayu dan pengaruh 
semangat kebangsaan Indonesia dalam gerakan nasionalisme radikal Melayu. 

Upaya untuk menerbitkan makalah-makalah ini dalam bentuk sebuah buku 
lebih didorong oleh hasrat untuk membolehkan lebih ramai pembaca mengikuti 
pandangan-pandangan yang telah penulis kemukakan sehingga kini mengenai 
orang Melayu dan gerakan kebangsaannya. Adalah diharapkan pandangan- 
pandangan dari sisi lain ini dapat memberikan sedikit sumbangan fikiran terhadap 
muzakarah intelektual mengenai orang Melayu dan perkembangan politik semasa 
yang kini sedang rancak berlaku dalam kalangan anggota masyarakat Malaysia 
melalui media massa dan blog-blog politik diinternet yang mengulas hal-hal politik 
semasa yang melibatkan orang Melayu. 

Diharapkan penerbitan buku ini akan setidak-tidaknya dapat mengisi 
kepustakaan pengetahuan umum mengenai orang Melayu dan aliran yang 
disebut “kiri' yang dibawa dalam gerakan kebangsaan awal orang Melayu ketika 
menentang penjajahan. Juga menjadi harapan penulis agar mereka yang berbicara 
mengenai orang Melayu dan keperibumiannya di negara ini jangan melupai 
bahawa Melayu itu adalah sebahagian daripada bangsa rumpun Melayu yang 
mendiami gugusan kepulauan Melayu. 

Akhir sekali penulis mengucapkan banyak terima kasih kepada Sdr. A. Halim 
Ali yang sebelum ini memegang jawatan Profesor di Pusat Pengajian Nusantara 
di Universiti Malaysia Sarawak kerana dengan sabar dan tekun telah membaca 
manuskrip asal serta memberikan teguran-teguran yang membina sebelum ia 
diterbitkan sebagai buku. Jika terdapat sebarang kesalahan atau kelemahan di 
dalam karya ini kepada penulislah harus dibebankan tanggungjawab memikul 
kesilapan itu. 


Ahmat Adam 
Taman Sekamat, Kajang 


Nota 


!. Makalah yang berjudul “Pembentukan Kebudayaan Kebangsaan: Sikap Orang Cina 
Malaysia Terhadapnya' telah diterbitkan di dalam Manu, jurnal Pusat Penataran Ilmu 
Universiti Malaysia Sabah, vol. 1, no. 1, 1998. 


* “Perlembagaan Rakyat: upaya kaum bukan Melayu dan kelompok kiri Melayu membina 
nasion Malaya yang berbilang kaum' telah diterbitkan dalam versi bahasa Indonesia oleh 
Historia, jurnal pendidikan sejarah, Universitas Pendidikan Indonesia, Bandung, vol. viii, 
no. 2, 2007. 


Prakata xXi 


3. Makalah yang asalnya berjudul “Kesedaran Politik Peribumi Sabah” pernah diterbitkan 
oleh Jabatan Perpaduan Negara dan Pembangunan Masyarakat di dalam majalah 
Perpaduan keluaran pertama tahun 2000. 


4 Makalah berjudul “Pengaruh dari Indonesia dalam Aliran Kiri Gerakan Kebangsaan 
Melayu telah diterbitkan di dalam prosiding Melaka dan Arus Gerakan Kebangsaan Malaysia 
oleh Penerbit Universiti Malaya pada 1996. 


3s “Kiri? adalah istilah politik yang umumnya merujuk kepada sebarang pendirian politik 
yang memperjuangkan kepentingan gologan yang miskin, atau tertindas dan mereka 
yang digolongkan sebagai tiada mempunyai hak istimewa (underprivieged). Gerakan kiri 
biasanya menentang kekuasaan, harta, dan keistimewaan kedudukan yang diberikan 
secara memilih kepada sesuatu golongan atas muslihat mengawal kepentingan kelas 
dan institusi ekonomi dan sosial yang telah bertapak. Lihat Simon Blackburn, Oxford 
Dictionary of Philosophy, Oxford University Press, Oxford, 1996, h. 215. 


AMCOA 
API 
AWAS 
BARIP 
BPUPKI 
CJA 
CLC 

CO 
DKA 
DKK 
GEMPAR 
IMP 
KMM 
KRIS 
MATA 
MBRAS 
MDU 
MCA 
MIC 
MPAJA 
MUP 
PETA 
PIJ 

PKI 
PKMM 


Senarai Singkatan 


All Malaya Council of Joint Action 
Angkatan Pemuda Insaf 

Angkatan Wanita Sedar 

Barisan Pemuda 

Badan Penyelidik Usaha Persiapan Kemerdekaan Indonesia 
Council of Joint Action 

Communities Liaison Committee 
Colonial Office 

Darah Keturunan Arab 

Darah Keturunan Keling 

Gabungan Melayu Patani Raya 
Independence of Malaya Party 
Kesatuan Melayu Muda 

Kesatuan Rakyat Istimewa (Indonesia | Semenanjung 
Majlis Tertinggi Agama Islam 
Malaysian Branch Royal Asiatic Society 
Malayan Democratic Union 

Malayan Chinese Association 

Malayan Indian Congress 

Malayan People's Anti-Japanese Army 
Malaysian Unity Plan 

Pembela Tanah Air 

Political Intelligence Journal 

Partai Komunis Indonesia 

Partai Kebangsaan Melayu Malaya 


xiv Melayu, Nasionalisme Radikal dan Pembinaan Bangsa 


PMCJA 
PMFTU 
PNI 
PUTERA 
SCBA 
SITC 

SM 
UCSCAM 
UCSTA 
UMNO 
UPKO 
USNO 

r. 

W. 


Pan-Malayan Council of Joint Action 
Pan-Malayan Federation of Trade Unions 
Partai Nasional Indonesia 

Pusat Tenaga Rakyat 

Straits Chinese British Association 

Sultan Idris Training College 

Sebelum Masihi 

United Chinese School Committees Association of Malaysia 
United Chinese Schools Teachers Association 
United Malays National Organisation 

United Party Kadazan Organization 

United Sabah Nationa Organization 

menjadi raja 

wafat 


1 


Identiti dan Citra 
Melayu dalam Lintasan 
Sejarah Bangsa Rumpun 
Melayu' 


Seseorang yang mengkaji sejarah purbakala Malaysia, bahkan juga sejarah 
modennya tidak akan dapat menyisihkan kajian mengenai sejarah kepulauan 
Asia Tenggara secara keseluruhannya. Kawasan ini yang oleh ahli-ahli arkeologi 
disebut Indo-Malaysian archipelago atau oleh ahli-ahli sejarah dan antropologi 
sebagai Gugusan Kepulauan Melayu, dan oleh penulis-penulis Melayu sebagai 
“Nusantara” adalah jelas merupakan satu kawasan budaya yang mempunyai 
latar belakang ekologi dan geografi yang sama. Penduduknya terdiri daripada 
beberapa bangsa utama iaitu Melayu, Jawa, Sunda, Bugis, Bali, Dusun, Iban, Batak, 
dan beberapa suku bangsa yang serumpun yang mendiami kepulauan Melayu- 
Indonesia. Turut tergolong dalam rumpun “Melayu' ini ialah suku-suku bangsa 
di Filipina, Singapura dan Brunei Darussalam. Para ahli arkeologi menganggap 
bangsa-bangsa peribumi di rantau ini tergolong di dalam kumpulan manusia 
yang disebut Mongoloid Selatan dan bahasa-bahasa mereka dianggap sekeluarga 
dengan kumpulan bahasa-bahasa yang disebut Austronesia. 

Walaupun kewujudan persamaan pada latar belakang geografi dan ekologi 
wilayahnya memungkinkan kepulauan Indo-Malaysia itu disebut “Alam Melayu", 
tidak pula boleh dinafikan bahawa di dalam rumpun yang disebut “Melayu' itu pun 
terdapat banyak kelainan antara satu bangsa dengan yang lain, justeru kerana 
dicorakkan oleh perbezaan bahasa dan tempat atau wilayah kediaman masing- 
masing. Selain itu, di sebalik angka majoriti bangsa-bangsa rumpun Melayu itu, 
tidak pula semua kumpulan etnik di kepulauan Melayu itu dapat digolongkan di 
dalam satu rumpun. Hakikatnya ialah, penduduk alam Melayu itu sebenarnya 
terdiri daripada dua ras geografis manusia: Austro-Melanesian (atau Australoid) 
dan Mongoloid (atau lebih khusus lagi, Mongoloid Selatan). Dalam kumpulan 
manusia Mongoloid Selatan inilah tergolongnya bangsa-bangsa rumpun Melayu 
yang menuturkan bahasa-bahasa Austronesia. Ahli-ahli arkeologi menganggap 


2 Melayu, Nasionalisme Radikal dan Pembinaan Bangsa 


penutur bahasa-bahasa Austronesia ini telah menduduki Asia Tenggara sejak 5000 
tahun yang lalu yakni sejak zaman Pleistocene.” Mereka ini, menurut sebahagian 
ahli arkeologi, adalah keturunan daripada penduduk yang asalnya telah berhijrah 
dari kawasan China selatan dan Taiwan. Pandangan bahawa penutur bahasa- 
bahasa Austronesia ini berasal dari wilayah-wilayah ini, walau bagaimanapun, 
telah disanggah kuat oleh sarjana Oxford, Stephen Oppenheimer, seorang ahli 
pediatrik, juga pakar dalam sintesis kajian DNA dengan berasaskan bukti-bukti 
arkeologi dan iklim.* 

Kendatipun keturunan manusia Mongoloid Selatan ini ramai mendiami 
kepulauan Asia Tenggara pada masa ini, para ahli arkeologi dan antropologi 
linguistik secara umumnya bersependapat bahawa manusia terawal di gugusan 
kepulauan Melayu ialah dari kumpulan manusia yang dinamakan Australo- 
Melanesoid (atau Melanesia|. Mereka ini terdiri daripada kumpulan bangsa- 
bangsa seperti Negrito di Malaysia dan Filipina dan kaum Melanesia yang tersebar 
ke barat, dari wilayah pusatnya di sekitar New Guinea sampai ke bahagian 
timur kepulauan Indonesia. Kumpulan bangsa-bangsa Negrito ini diberi nama 
Australoid. Bangsa-bangsa Australoid ini terdapat di Semenanjung Malaysia, 
kepulauan Filipina dan kepulauan bahagian timur Indonesia. 

Roger Blench, seorang ahli antropologi-linguistik, mengatakan bahawa 
bangsa Negrito telah mendiami Semenanjung Tanah Melayu sampai pada periode 
sekitar 4 - 5000 tahun dahulu.* Mereka mengamalkan kebudayaan Hoabinh. 
Tidak diketahui bahasa apa yang mereka tuturkan, tetapi besar kemungkinannya, 
menurut Blench, bahasa mereka ada kaitannya dengan bahasa-bahasa Andaman 
dan Austral. Kira-kira empat ribu tahun dahulu, kawasan tanah semenanjung telah 
didiami oleh bangsa yang menuturkan bahasa-bahasa Mon. Mereka itu dapat 
dikenali daripada tinggalan bekas kakitiga yang diperbuat mereka. Menurut 
Blench lagi, bangsa yang menyusul masuk ke Tanah Semenanjung selepas bangsa 
Negrito ialah bangsa yang pada hari ini dikenali sebagai bangsa Orang Asli. Mereka 
inimenuturkan bahasa Mon-Khmer. Kemasukan mereka pada sekitar periode itu 
telah menyaksikan berlakunya asimilasi antara bangsa Negrito dengan Orang Asli. 

Sekitar 3500 tahun dahulu datang pula bangsa dari Borneo yang bertutur 
bahasa Austronesia, lalu masuk mendiami tanah Semenanjung. Mereka dikatakan 
membawa bahasa dari kumpulan Malayic atau Malayic-Dayak atau Ibanic. Ada 
juga antara mereka yang menuturkan bahasa Cham. Sebahagian mereka telah 
memasuki wilayah Vietnam dan kemudiannya kembali ke Tanah Semenanjung. 
Bahasa-bahasa dari Borneo ini pupus kemudiannya, tetapi kajian Blench 
menunjukkan bahawa pengaruh daripada bahasa-bahasa dari Borneo (iaitu dari 
keluarga bahasa Austronesia) ini terhadap Orang Asli telah menjadikan bahasa 
Orang Asli itu berunsurkan Austronesia lantaran terdapat perkataan-perkataan 
daripada bahasa tersebut di dalam bahasa Orang Asli. Bahkan budaya Orang Asli 
itu pun dipengaruhi oleh budaya Austronesia yang unsur-unsurnya masih terdapat 
di Borneo. Contoh yang diberikan oleh Blench ialah alat-alat muziknya seperti 
'tube-zither' (tongkungon orang Dusun Sabah), jews' harp' (bungkau atau kecapi 
mulut orang Dusun Sabah) dan “nose flute' (seruling hidung atau selengut orang 
Kayan di Sarawak). Keberadaan bangsa Melayu-Proto yang berbahasa Malayic 


Identiti dan Citra Melayu dalam Lintasan Sejarah Bangsa Rumpun Melayu 3 


ini di Semenanjung Tanah Melayu meyakinkan Blench bahawa antara bangsa 
itu dengan Orang Asli telah berlaku asimilasi. Hal ini jugalah yang menyebabkan 
bangsa Orang Asli itu pada zaman sekarang ini terbahagi kepada puak Austro- 
Melanesia yang terdiri daripada beberapa suku kaum, seperti Semai, Jah-hut, dan 
Semang dan kaum Melayu-Proto yang terdiri daripada Jakun, Temuan, Orang 
Seletar, dan lain-lainnya. 

Hanya beberapa abad kemudiannya baru Orang Asli itu disusuli pula oleh 
kumpulan manusia yang dinamakan Mongoloid Selatan atau Mongoloid klasik 
atau yang disebut bangsa Austronesia. Dengan melalui beberapa zaman, telah 
berlaku percampuran darah antara kedua-dua jenis kumpulan manusia ini. Bangsa 
yang berketurunan Australo-Melanasoid mahupun bangsa yang berasal daripada 
kumpulan Mongoloid Selatan yang berbahasa Austronesia, adalah sebenarnya 
kacukan (hybrid) yang berasal daripada dua jenis kelompok manusia ini. Dan 
bangsa-bangsa rumpun Melayu masa kini adalah keturunan daripada hybrid ini. 

Menurut ahli-ahli arkeologi umumnya, selepas kedatangan Melayu-Proto 
barulah masuk kaum Melayu Deutro iaitu kelompok Mongoloid Selatan yang 
secara relatif lebih maju; dan mereka pun mendiami kawasan-kawasan yang 
mudah diteroka sehingga mengasak Orang Asli ke pedalaman. Mereka yang 
datang pada gelombang yang terkemudian inilah yang terdedah kepada bangsa 
Mongoloid Asia yang lain. 

Para penutur bahasa-bahasa dari keluarga bahasa Austronesia ini tersebar 
sampai ke kepulauan Pasifik bahkan sampai ke Amerika. Kumpulan inilah yang 
merupakan penduduk dominan di kepulauan Asia Tenggara. Kesemuanya 
berkongsi kesejenisan (kehomogenan) dari segi fizikalnya, budaya dan linguistik, 
walaupun mereka ini telah terdedah kepada 2,000 tahun pengaruh tamadun 
Hindu-Buddha, Cina, dan Islam. 

Di Semenanjung Malaysia, kaum Negrito yang pada masa dahulu dinamakan 
Semang, terdapat di kawasan pergunungan dari Pahang menghala ke utara iaitu 
sampai ke perbatasan Thailand. Manakala Negrito di Filipina pula mendiami 
kawasan pesisir dan daerah pedalaman di beberapa tempat di Luzon, Palawan 
Utara, Panay, Negros dan Mindanao. 

Secara tradisionalnya kaum Negrito yang dikatakan keturunan daripada 
kaum Australo-Melanesia itu adalah pemburu dan pengutip atau “hunters and 
gatherers' di hutan dan kawasan pesisir dan cara hidup mereka ini berbeza 
daripada kaum Mongoloid, walaupun kadang-kadang terdapat perkahwinan 
campur antara dua kumpulan ini. Dari segi jasmaninya tubuh mereka ini kecil. 
Bangsa-bangsa ini pun tergolong di dalam kumpulan penduduk asli Australia dan 
Melanesia? pada hari ini. Tetapi penduduk Australo-Melanesia zaman purbakala 
yang tinggal di gugusan kepulauan Asia Tenggara telah mengalami perubahan 
secara terpisah yakni berkembang sendiri-sendiri. walaupun bersaudara dengan 
penduduk asli Australia dan Melanesia, iaitu mereka merupakan “pupu' kepada 
keturunan kumpulan-kumpulan yang telah mendiami Australia dan New Guinea 
sekitar 50,000 tahun dahulu, 

Bahawa percampuran darah antara Mongoloid Selatan dengan Australoid 
telah berlaku dapat disaksikan daripada rupa bentuk orang Melayu-Proto. 


4 Melayu, Nasionalisme Radikal dan Pembinaan Bangsa 


Keturunan kumpulan yang dianggap mula-mula sekali berhijrah ke rantau ini, kini 
terdapat di kawasan pedalaman pulau-pulau besar Indonesia, Filipina dan pulau- 
pulau Indonesia Timur. Pada hari ini semua kaum Negrito di Filipina menuturkan 
bahasa Austronesia. Tetapi Negrito di Semenanjung Malaysia bercakap dalam 
bahasa Mon-Khmer iaitu cabang kepada bahasa Austroasiatic. Namun, seperti 
yang dikatakan oleh Belwood* juga, bukti-bukti menunjukkan bahawa kebanyakan 
penduduk Mongoloid Selatan di Malaysia dan Indonesia mempunyai warisan 
genetic Australo-Melanesia. 

Apabila kita berbicara mengenai sejarah pendudukan manusia di Malaysia, 
hakikat kewujudan kelompok-kelompok yang disebut Melayu, Melayu-Proto, 
Negrito (Semang) dan Senoi, perlu sekali difahami. Penemuan rangka manusia 
yang lengkap oleh Zuraina Majid (1994) di Perak yang dinamakannya “Perak 
Man” (manusia Perak| menunjukkan bahawa pengebumian manusia purba ini 
telah berusia antara 10,000 - 11,000 tahun yang lalu. Manusia Perak ini pun ada 
taliannya dengan manusia Australo-Melanesoid. Orang Wajak di Jawa (50,000 
tahun) dan rangka manusia di gua Niah, di Sarawak (sekitar 43,000 - 44,000 
tahun dahulu) (Oxenham & Tayles 2006: 9), yang ditemui oleh para ahli arkeologi, 
juga mempunyai unsur-unsur persamaan dengan manusia Australoid. Menurut 
Zuraina, penemuan alatan batu kerakal di Kota Tampan, di Lenggong, Perak, 
membuktikan bahawa Tanah Semenanjung telah pun didiami manusia sejak 
74,000 tahun yang lalu. 

Hanihara (1992, 1993, 1994), seorang pakar anatomi dan ahli bio-arkeologi 
Jepun, pula telah mengemukakan teori, dengan berasaskan kajian morfologi 
dental dan kranial (pergigian dan tengkorak), bahawa sumber asal penduduk 
moden Asia Tengara adalah manusia yang disebut sebagai Melayu-proto dan 
dia bahkan menyanggah kehadiran keturunan Austro-Melanesian dalam jenjang 
leluhur mereka. Katanya, kaum Melayu-Proto, seperti orang Dayak, sudah pun 
berada di Asia Tenggara pada zaman Pleistocene akhir (atau zaman air batu, - kira- 
kira 10,000 tahun yang lalu).” Pendapat Blench (2006), bahawa pendatang dari 
Borneo, iatu suku Austro-Asiatik, telah mendiami Tanah Semenanjung, walau 
bagaimanpun, nampaknya dipersetujui oleh Hanihara. Kaum inilah yang disebut 
oleh Blench sebagai penutur bahasa-bahasa Malayic-Dayak atau Ibanic. 

Sehingga ke hari ini perbahasan mengenai asal usul orang “Melayu” masih 
menarik minat para sarjana. Tetapi sampai kini pun persoalan mengenai tanah 
asal atau tanah induk orang Melayu itu masih belum tuntas dijelaskan. Bahkan, 
menurut teori mutakhir setengah-setengah ahli linguistik sejarah, bahasa Melayu 
itu yang serumpun dengan bahasa-bahasa Austronesia atau Malayo-Polinesia,* 
berpangkal di pulau Borneo, yang memberi erti bahawa penutur bahasa Melayu 
itu mestilah pada asalnya tinggal di Borneo. Seyogia diingati, sebahagian besar 
daripada bahasa Austronesia (sekitar 95x) tergolong dalam apa yang disebut 
kelompok “Malayo-Polinesia barat”. Ini termasuklah semua bahasa yang 
dituturkan di Filipina, Borneo dan dari pulau Jawa ke pulau Lombok dan meliputi 
pusat geografis pembubaran atau diaspora bangsa-bangsa Austronesia. Justeru 
dari satu segi, yang diertikan dengan “Melayu” adalah penutur bahasa Melayu. 
Dari sudut linguistik sejarah pula, bahasa Melayu purbakala seperti yang dirujuk 


Identiti dan Citra Melayu dalam Lintasan Sejarah Bangsa Rumpun Melayu 5 


di dalam bab ini dengan istilah “Malayic” adalah rumpun bahasa yang berasal 
daripada keluarga bahasa-bahasa Malayo-Polinesia atau Austronesia, dan para 
penuturnya, yakni bangsa-bangsa Mongoloid Selatan atau Austronesia, adalah 
“rumpun bangsa” yang merupakan nenek-moyang bangsa-bangsa rumpun 
Melayu yang dewasa ini tersebar dari Champa, sebahagian Vietnam, wilayah- 
wilayah di selatan Thailand, dan Tanah Semenanjung Melayu sampai ke seluruh 
Kepulauan Melayu yang, sebahagian besar daripadanya pada hari ini, dikenali 
sebagai Kepulauan Indonesia. 

Pada awal abad ke-19, John Crawtfurd, yang menerbitkan karya tiga jilidnya, 
A History of the Indian Archipelago, pun menyatakan bahawa telaah tentang asal 
usul dan tanah induk bangsa Melayu hanyalah boleh dilakukan secara terkaan 
(conjecture) sahaja. Tetapi Crawfurd juga beranggapan bahawa memang 
munasabah jika kawasan yang paling ramai dihuni oleh orang Melayu di Nusantara 
ini dianggap sebagai tanah induk orang Melayu. Ada dua buah kawasan yang 
kedapatan ramai orang Melayu, iaitu Tanah Semenanjung Melayu dan Sumatera. 
Di pulau-pulau yang terletak di antara Tanah Semenanjung Melayu dengan pulau 
Sumatera, orang Melayu memang merupakan penduduk terbesarnya. Selain 
itu, pulau Bangka dan gugusan kepulauan Riau pun, secara historisnya, menjadi 
tanah air orang Melayu. 

Di Sumatera, bukti-bukti sejarah menunjukkan bahawa wilayah persekitaran 
Palembang dan Jambi adalah daerah Melayu pada zaman purbakala.? Menurut 
kebanyakan para penelaah mengenai sejarah asal usul orang Melayu, istilah 
“Melayu” itu sendiri berasal daripada nama sungai di sebelah selatan atau 
tenggara Sumatera. Nama “Melayu” kemudiannya digunakan untuk merujuk 
kepada wilayah yang diairi oleh sungai tersebut.** Kemudiannya nama ini terus 
dipakai bagi merujuk kepada penduduk yang bermastautin di wilayah tersebut. 
Lantas nama ini juga diguna pakai untuk bahasa yang dituturkan oleh penduduk 
Melayu. Lama-kelamaan, penggunaan istilah “Melayu” itu pun tersebar luas 
sehingga merangkumi beberapa kumpulan etnik yang sepangkal dan suku-suku 
luar yang bertutur dalam bahasa Melayu itu. 

Menurut kajian semasa" (Belwood 1997), keberadaan bahasa Melayu dan 
penuturnya (yakni orang Melayu) di Tanah Semenanjung dan di pulau Sumatera 
justeru kerana penyebarannya yang berlaku akibat daripada penghijrahan suku 
Melayu-Proto sekitar awal tahun Masihi. Teori paling terkini mengenai tempat asal 
orang Melayu-Proto ialah teori migrasi yang berasaskan kajian linguistik historis 
dan arkeologi. Teori tersebut yang kini mendapat dukungan ramai ahli linguistik 
historis, khasnya Adelaar (1985), Blust (1988), Nothofer (1996) dan Collins (1998), 
mengatakan bahawa tanah induk Melayu-Proto, yakni nenek moyang orang 
Melayu, adalah Borneo, khasnya bahagian barat (Adelaar 1988; Collins 1998) 
atau barat dayanya (Blust 1988). 

Peter Belwood menganggap penutur bahasa-bahasa Austronesia ini berasal 
dari Taiwan dan kemudian berhijrah ke Filipina sekitar 5,000 tahun yang lalu 
dan selepas itu ke Kalimantan dan kemudian ke Sumatera, Tanah Semenanjung 
dan pulau-pulau lain di Indonesia. Pandangan yang popular ini diperkukuhkan 
oleh Collins dan ramai ahli linguistik sejarah yang berpendapat bahawa kira-kira 


6 Melayu, Nasionalisme Radikal dan Pembinaan Bangsa 


seratus tahun sebelum masihi, penutur bahasa Melayu/Malayic-Proto dari sebelah 
barat Borneo telah menyeberangi laut China Selatan menghala ke barat menuju 
ke kepulauan Natuna, Timbalan (atau Tambelan), Riau, dan pulau Bangka dan 
kemudiannya ke Sumatera sebelum langsung ke Tanah Semenanjung. Menurut 
Collins juga, dari kawasan di selatan China atau pulau Taiwan, migrasi selanjutnya 
penutur bahasa-bahasa Melayu/Malayic-Proto itu ialah dari Borneo Barat dan 
dari situlah para penutur bahasa Melayu-Proto itu menyebar ke pesisir Borneo 
Utara dan lantas ke bahagian timur serta seterusnya ke selatan Borneo; migrasi 
ini kemudiannya menghala ke pantai barat semula sehinggalah seluruh kawasan 
utama muara dan sistem persungaian Borneo ditempati.” Dari petempatan 
pesisiran sebelah timur Borneo, orang Melayu-Proto itu menghala pula ke sebelah 
barat daya Luzon dan kemudiannya menuju ke timur iaitu kepulauan Moluku. 
Pandangan Collins menyanggah hujah Blust bahawa kira-kira pada tahun 1000 
M. penghijrahan orang Melayu berlaku dari Johor-Riau atau mana-mana kawasan 
berdekatan, sama ada di Sumatera atau Tanah Semenanjung, menuju ke kawasan 
yang hari ini dikenali sebagai Jakarta, Ambon di Moluku, dan mungkin di tempat- 
tempat lain di bahagian Indonesia Tengah dan Timur.” 

Teori yang mengatakan nenek moyang orang Melayu berasal dari Taiwan, 
walau bagaimanapun, disanggah oleh Stephen Oppenheimer (Oppenheimer 
1999: 151). Sebaliknya dia mengatakan bahawa Asia Tenggaralah tanah asal orang 
Austronesia, termasuk Melayu. Tegas Oppenheimer, baik pada zaman sebelum, 
mahupun ketika berlakunya banjir besar akibat pencairan air batu, 


the original homeland of the Austronesian languages was somewhere on 
the east coast of Ice Age Sundaland |... | During the Ice Age the continent of 
Sundaland included three eastern coastal regions centred around the island 
of Borneo, which were joined but are now separate from the mainland... The 
first of these Sundaland coastsis nowrepresented by the north and northwest 
coast of Borneo |... |The secondregion is the steep northeast coast of Borneo 
which hardly lost any land in the post glacial period. The third Sundaland 
coastline is the southwest coasts of Borneo facing Sulawesi and the north 
coast of Java, which again lost a considerable amount of land as the searose. 


Menurut Oppenheimer, sekitar 14,000 tahun dahulu, sebelum berlakunya banjir 
besar pertama (ada tiga banjir besar), Taiwan dan pulau-pulau Hainan bertaup 
dengan tanah besar China. Laut China Selatan, Teluk Siam dan Laut Jawa 
semuanya merupakan tanah datar kering yang menghubungi Indo-China, Borneo, 
Sumatera dan Jawa hingga menjadi sebuah benua. Sebelum berlaku banjir besar 
yang kedua, kira-kira 11,500 tahun yang lalu, paras laut adalah 50 meter di bawah 
parasnya yang ada pada hari ini. Walaupun benua Sunda masih wujud tetapi 
telah wujud keretakan di antara Indo-China dengan Borneo, dan di antara Jawa 
dengan Borneo. Taiwan sudah pun terpisah dari tanah besar China. Banjir besar 
ketiga berlaku sekitar antara 7500 - 8000 tahun dahulu. Cairan air batu telah 
menyebabkan tanah daratan Asia Tenggara kehilangan 50 peratus daripada 
buminya lantaran dilitupi air. Peristiwa ini berlaku di kawasan yang dinamakan 
Pelantar Sunda atau Sunda shelf selepas Zaman Air Batu. 


Identiti dan Citra Melayu dalam Lintasan Sejarah Bangsa Rumpun Melayu 7 


Oppenheimer cenderung untuk berhujah bahawa benua induk orang 
Melayu adalah kepulauan Asia Tenggara sendiri justeru disebabkan perluasan atau 
ekspansi nenek moyang orang Melayu ke wilayah-wilayah yang hari ini dikenali 
sebagai Gugusan Kepulauan Melayu diperbolehkan oleh keterampilan orang 
Malayo-Polinesia di bidang maritim. Pengetahuan dalam pembuatan perahu 
dan penguasaan nenek moyang orang Melayu itu terhadap ilmu pelayaran telah 
menyebabkan berlakunya penjarahan jalan lautitu. Argumen Oppenheimer ialah 
bahawa di Taiwan tidak ada kelompok bahasa Melayu-Polinesia walaupun terdapat 
bahasa-bahasa Austronesia yang lain. Tetapi bahasa-bahasa Austronesia di Taiwan 
itu berbeza antara satu dengan lain. Dia juga mengatakan induk bahasa-bahasa 
Austronesia berkemungkinan di Lautan Pasifik ataupun di kepulauan Asia Tenggara 
sendiri. Oppenheimer menolak teori Belwood berdasarkan hakikat bahawa 6,000 
tahun dahulu telah ada manusia tinggal di kawasan gua Niah di Sarawak. 

Asas teori yang mengatakan Borneo sebagai ibu kandung bahasa Melayu/ 
Malayic-Proto (yang menjadi induk kepada bahasa Melayu zaman kini) adalah 
berpijak pada hujah bahawa sampai ke hari ini masih terdapat cabang-cabang 
bahasa Malayic-Proto di kawasan pedalaman Borneo. Adelaar menyatakan istilah 
“barat laut” dan “timur laut” semestinyalah mengarah ke laut. Jika orang berada 
di Borneo Barat atau di Sumatera Selatan, maka utara tentulah merujuk kepada 
Laut China Selatan. Adelaar menandaskan Borneo Barat sebagai tanah asal 
bahasa-bahasa Malayic berdasarkan bukti linguistik. Keturunan bangsa Malayic 
purba ini pada hari ini masih tergolong dalam penutur bahasa-bahasa Malayic iaitu 
merangkumi suku Iban atau Dayak Laut, Kedayan dan Salako."* Kemungkinan 
pelayaran orang Melayu-Proto itu bermula dari bahagian sebelah barat Borneo 
sebenarnya munasabah juga; sememangnya terdapat satu pola yang konsisten 
dalam sejarah penghijrahan (atau sesetengah sarjana menamakannya “diaspora”) 
kumpulan-kumpulan etnik yang mendiami pulau Borneo, kepulauan Filipina dan 
pulau-pulau di sebelah Indonesia Timur. 

Pandangan terkini mengenai penutur-penutur bahasa Malayo-Polinesia 
cenderung mengatakan bahawa asal usul nenek moyang bangsa Melayu itu 
bukanlah dari Taiwan atau tanah besar Asia tetapi berpangkal di Asia Tenggara. 
Berdasarkan kajian linguistik juga arkeologi, para penelaah berhujah bahawa 
ketika Borneo bertaup dengan tanah semenanjung pada Zaman Air Batu yang 
membentuk apa yang disebut Sundaland, masyarakat yang menuturkan bahasa 
Austronesia telah berlayar dari Jawa dan Borneo melalui laut Sulawesi ke arah 
pulau-pulau Sunda kecil, Sulawesi dan Filipina. Mereka ini juga menjalin hubungan 
perdagangan dengan Melanesia sekitar 50,000 tahun dahulu. Dari kepulauan 
Sunda kecil dan Sulawesi mereka juga dapat berlayar ke barat daya Pasifik. 

Stephen Oppenheimer, yang menolak teori bahawa nenek moyang 
orang Melayu berasal dari Taiwan, menegaskan bahawa berdasarkan kajian 
linguistik, bumi asal pertumbuhan bahasa-bahasa Malayic sebenarnya adalah di 
Semenanjung Tanah Melayu, Sumatera, Jawa Barat dan Borneo Barat. Menurut 
Oppenheimer lagi, hanya di Tanah Semenanjung, khasnya di bahagian selatan, 
bahasa Melayu telah sama-sama wujud dengan bahasa-bahasa Austro-Asiatic. 
Menurutnya juga bahasa Austro-Asiatic iaitu bahasa suku kaum Orang Asli yang 
lebih awal mendiami kawasan hutan di pesisir Tanah Semenanjung.” 


8 Melayu, Nasionalisme Radikal dan Pembinaan Bangsa 


Menurut Wilhelm Solheim pula, periode antara 5,000 hingga 1,000 S.M. 
menandakan masa bermulanya pergerakan antar-pesisir penduduk di kepulauan 
Filipina dengan pulau-pulau Asia Tenggara. Proses penghijrahan ini berlaku terus- 
menerus walaupun tiada rekod tertulis yang dapat membuktikannya.” Penduduk 
di wilayah kepulauan Filipina dan Indonesia Timur oleh Solheim dinamakannya 
“Nusantao” yang bererti mereka yang menuturkan bahasa Austronesia (baca: 
rumpun Melayu). Di perairan Filipina, pada abad ke-10, Sulu menjadi tempat 
dagang yang mempertemukan para pedagang dari Sulawesi, Borneo dan 
Mindanao. Kawasan perairan yang menempatkan Borneo, kepulauan Filipina dan 
pulau-pulau Indonesia Timur, seperti Sulawesi, sesungguhnya telah menyaksikan 
selama zaman berzaman penghijrahan antar-pesisir dalam kalangan “pembajak 
laut”, yang terdiri daripada Orang Laut, Orang Sama, Rawa, Bajau Laut, Samal, 
dan Samal Laut.” Bahkan menurut kajian terkini," Orang Sama didapati memang 
secara tradisionalnya bergerak dan berhijrah di kepulauan Sulu, Sabah dan pulau- 
pulau di sebelah Indonesia Timur, seperti Sulawesi dan Kalimantan Timur. Turut 
tergolong di dalam kelompok penghijrah ini ialah suku Iranun dan Balagnini dari 
Mindanao; mereka ini sudah bertapak di Borneo Utara, Sulawesi dan Sumatera. 
Proses kahwin campur yang berlaku, seperti misalnya antara Orang Laut dari 
Sulawesi dengan penduduk Mindanao telah menyebabkan ada antara mereka 
yang menjadi petani atau separuh nelayan, separuh petani. 

Fay-Cooper Cole (1945), yang mengutip maklumat Steiger (1936), 
menyatakan bahawa pada waktu kegemilangan kerajaan Sriwijaya, ia menguasai 
perdagangan kepulauan Melayu sejauh kepulauan Moluku di sebelah timur 
dan kepulauan Filipina di sebelah utara. Cole yang mengutip Beyer (1929) juga 
menyebut mengenai petempatan orang pelarian dari pesisir Brunei di pulau 
Panay pada pertengahan abad ke-13, dan penghijrahan mereka kemudiannya ke 
selatan Luzon.*? Menurut Beyer juga, nama orang Bisaya adalah daripada kata 
“Sri Vishaya” (Sriwijaya), dan perkataan “Vishayan” merujuk kepada sebahagian 
besar penduduk Filipina Tengah.** Menurut beberapa sejarawan, sebelum Brunei 
menjadi kerajaan Islam, pemerintahan yang wujud adalah pemerintahan orang 
Bisaya yang beragama Buddha.”' 

Berdasarkan hujah-hujah di atas apakah kesimpulan yang dapat dibuat 
mengenai orang Melayu? 

Kajian ahli-ahli arkeologi, lebih menjurus kepada pendapat bahawa 
penduduk asal kepulauan Asia Tenggara terdiri daripada manusia yang disebut 
Australo-Melanesia. Kumpulan manusia purbakala ini merangkumi kelompok 
Austronesia yakni nenek moyang bangsa-bangsa rumpun Melayu hari ini dan 
kelompok Melanesia yang merupakan nenek moyang bangsa Negrito dan 
Papua zaman sekarang. Kelompok Negrito di Tanah Semenanjung merangkumi 
bangsa-bangsa Semang atau Negrito di utara, Senoi di bahagian tengah dan 
Melayu-Proto di bahagian selatan. Suku Semang menuturkan bahasa Orang Asli 
utara yakni dari keluarga bahasa-bahasa Austro-Asiatic. Orang Senoi menuturkan 
sama ada bahasa Orang Asli tengah atau bahasa Orang Asli selatan dari keluarga 
bahasa-bahasa Austro-Asiatic. Seperti suku kaum Aeta di Filipina, mereka ini pun 


Identiti dan Citra Melayu dalam Lintasan Sejarah Bangsa Rumpun Melayu 9 


mempunyai pertalian dengan kaum Negrito di pulau-pulau Andaman dan hutan 
Indo-China. Manakala suku kaum Melayu-Proto pula, yang antara lain terdiri 
daripada suku Temuan, Jakun, Orang Kanak, Orang Laut dan Orang Seletar, 
menuturkan bahasa-bahasa Orang Asli Austronesia. 

Pada umumnya kalangan sarjana yang mengkaji tentang manusia purba di 
kepulauan Asia Tenggara cenderung mengatakan bahawa keberadaan bangsa- 
bangsa serumpun yang disebut “Melayuf/Indonesia” di gugusan kepulauan 
Melayu merupakan hasil daripada beberapa siri gelombang migrasi dari benua 
Asia ke Asia Tenggara sebelum berlakunya penenggelaman pelantar Sunda yang 
membolehkan manusia prasejarah berhijrah ke Borneo, Sumatera dan Jawa. 
Setakat yang telah diketahui melalui penyelidikan sejarah, linguistik historis 
dan arkeologi, dapat dirumuskan bahawa penyebaran bahasa Melayu-Proto 
atau Malayic-Proto (yang menjadi induk kepada bahasa Melayu hari ini dan 
dialek-dialek serta cabang-cabangnya), yang dibawa oleh penuturnya ke merata 
tempat di gugusan kepulauan Melayu, hinggalah ke tanah daratan Asia Tenggara, 
telah meninggalkan kesan-kesan yang menampakkan beberapa ciri persamaan 
yang menandakan wujudnya suatu “rumpun Melayu” atau suatu entiti budaya 
keperibumian rumpun Melayu di Asia Tenggara. Di Filipina, misalnya, orang Bisaya, 
Tagalog, Ilocano, Bikol dan Pampangan sekitar tahun 100 M. adalah bernenek 
moyangkan orang Melayu-Deutro, yang memasuki wilayah kepulauan Filipina 
pada gelombang kedua penghijrahan. Demikian pula suku-suku Bontok, Ifugao 
dan Tinggian merupakan keturunan Melayu-Proto yang tiba di utara pulau Luzon 
sekitar 200 S.M.” Kesemua suku kaum yang tergolong dalam rumpun Melayu ini 
mempunyai ciri-ciri fizikal yang sepunya iaitu, berkulit sawo matang, sederhana 
tingginya, rambut lurus, warna matanya cokelat gelap, dan berhidung pesek. 
Penghijrahan di antara pulau-pulau dan proses kahwin campur dan akulturasi 
antara budaya telah melahirkan suku-suku atau kumpulan subetnik yang masih 
boleh menelusuri nenek moyangnya kepada “Melayu” seperti yang telah berlaku 
sejak dua ribu tahun yang lalu. 

Apabila kita berbicara tentang “identiti” sesuatu kaum maka ia amat 
bergantung kepada persepsi kaum itu terhadap kelompoknya. Ini berbeza 
dengan “citra” atau imej yang lebih bergantung kepada pandangan luar terhadap 
kelompok kaum itu. Identiti atau jati diri sesuatu kumpulan etnik terbentuk 
apabila ada konsep kebangsaan atau nationhood. Konsep identiti berpijak atas 
dakwaan sesuatu kaum itu terhadap keterasingan kumpulannya dan autonomi 
yang diungkapkan melalui keanggotaan atau kewarganegaraan.” Oleh yang 
demikian, apabila suatu kumpulan masyarakat menganggap kelompoknya 
sebagai “Melayu” (ertinya beridentiti Melayu) seperti yang berlaku pada 
Melayu Sri Lanka pada penghujung abad ke-18, walaupun mereka itu asalnya 
terdiri daripada orang Madura, Bali, Bugis, Ambon, Minangkabau dan Melayu, 
mereka secara sedartelah membezakan komuniti mereka sebagai berlainan atau 
menganggap mereka terasing daripada komuniti Singhalese dan Tamil. Bahkan 
komuniti “Melayu” Sri Lanka itu menggunakan bahasa Melayu, dan pada separuh 
kedua abad ke-19 telah berjaya menerbitkan dua buah surat khabar Melayu, iaitu 
Alamat Langkapuri dan Wajah Selong.” 


10 Melayu, Nasionalisme Radikal dan Pembinaan Bangsa 


Hal yang serupa tidak berlaku di Sabah. Walaupun nama asal bangsa 
“Kadazan” itu sebenarnya ialah “Dusun Tenggara” dan justeru dari sudut 
antropologi, kaum Tenggara itu tergolong dalam kelompok etnik “Dusun”, namun 
melalui dakyah politik yang berlaku sekitar akhir 1950-an, persepsi bangsa itu 
sendiri terhadap identitinya lebih cenderung untuk membezakannya daripada 
kelompok “Dusun” yang lebih besar jumlah anggotanya. Ketika isitilah “Kadazan” 
itu diuar-uarkan penggunaannya, ada kecenderungan dalam kalangan mereka 
yang ingin mempopularkan penggunaaan istilah itu meletakkannya dalam 
konteks modernity. Mereka berhujah bahawa “Dusun” membawa pengertian 
kemunduran kerana makna isitilah itu telah ditafsir secara harfiah dan sempit 
dengan mengandaikannya bahawa citra masyarakat pedalaman atau “dari dusun” 
membawa pengertian “kekampungan” atau kedusunan” ketimbang (vis-a-vis) 
“kebandaran” atau “kekotaan”. Perbezaan yang cuba ditonjolkan ini walau 
bagaimanapun tidak menghakis identiti bangsa Dusun umumnya. Sebaliknya, 
dewasa ini, masyarakat Dusun lebih mudah menjadi “Melayu” melalui proses 
pengislaman dan perkahwinan sesama Muslim. Tempat kediaman mereka di 
pedalaman tidak menjejaskan upaya mereka untuk menjadi “moden”. 

Penggunaan bahasa Melayu yang semakin meluas dalam kalangan 
masyarakat Dusun memperkukuhkan lagi jati diri “Melayu” yang tampaknya 
semakin menyerlah dalam kalangan kelompok peribumi Sabah. Berbeza dengan 
suku kaum Kadazan, identiti dan citra Kadazan itu lebih merujuk kepada agama 
Kristian yang dianutinya, bermastautin di persekitaran daerah Penampang, 
dan beranggapan bahawa komuniti itu lebih moden dari segi pergaulannya 
dan latar belakang pendidikannya. Persepsi ini diperkukuh lagi dengan adanya 
unsur kecinaan dalam proses kahwin campur yang banyak berlaku antara orang 
Kadazan dengan Cina, yang seterusnya melahirkan kelompok “Sino-Kadazan”, 
tetapi masih dianggap tergolong dalam kelompok Kadazan.” 

Proses pembentukan identiti dan citra “Melayu” di Sabah sebenarnya amat 
kuat bergantung kepada proses Islamisasi, iaitu suatu proses yang berlaku terus- 
menerus sehingga kini dengan pesatnya. Jika pada zaman penjajahan kelompok 
etnik peribumi di Sabah diasing-asingkan identitinya mengikut klasifikasi suku 
kaum, misalnya, di dalam literatur karangan penulis-penulis Barat penduduk yang 
beragama Islam seperti Bajau, Bisaya, setengah-setengah suku Dusun, Idaan, 
Iranun, Orang Sungei, Orang Samal, Suluk, Tidong, Bugis dan Jawa tidak pernah 
dianggap “Melayu” (bahkan orang Melayu Brunei pun disebut orang Brunei), 
identiti “Melayu” dalam kalangan suku bangsa itu pada masa kini nampaknya 
semakin diterima oleh mereka. Hal ini berlaku mungkin kerana: 1) pengaruh 
keadaan yang berlaku di Semenanjung, dan 2) justeru sudah timbul kesedaran 
terhadap notion kebangsaan “Melayu” dalam kalangan mereka, dan dalam hal 
ini bahasa Melayu juga memainkan peranan.” Tambahan pula, dalam kalangan 
bangsa-bangsa rumpun Melayu di Sabah sehingga kini, proses kahwin campur 
antara suku kaum dan perpindahan agama (masuk Islam) amat lumrah berlaku. 
Seorang gadis Dusun yang animis, atau Kristian misalnya, bahkan ada juga yang 
daripada kalangan kaum Kadazan, akan mengamalkan adat dan budaya orang 
peribumi Islam selepas berkahwin dengan seorang pria Bajau yang beragama Islam. 


Identiti dan Citra Melayu dalam Lintasan Sejarah Bangsa Rumpun Melayu 11 


Berasaskan dinamika agama Islam dan kekerapan berlakunya perpindahan 
agama, serta kurangnya prasangka perkauman berasaskan agama di Sabah, 
terutama dalam kalangan suku bangsa rumpun Melayu, maka dapat diramalkan 
bahawa pada suatu masa kelak pembentukan identiti dan citra “Melayu” yang 
kini berjalan secara berterusan, akan dapat melahirkan suatu identiti kemelayuan 
yang kukuh seperti yang sudah terjelma di Semenanjung. Di Tanah Semenanjung, 
pengkategorian kepada kumpulan-kumpulan subetnik rumpun Melayu tidaklah 
sebegitu menonjol berbanding dengan keadaan di Sabah selama ini. Bagi 
kebanyakan orang Melayu Semenanjung, suku Jawa, Bugis, Banjar, Rawa, 
Mandailing, dan Korinci, malahan mereka yang beketurunan “Mamak” pun, 
dianggap Melayu. Persepsi masing-masing golongan ini terhadap kelompok 
mereka menyebabkan mereka memakai identiti Melayu. Pengukuhan identiti 
“Melayu” berlaku justeru disebabkan idea “kebangsaan” telah terlebih dahulu 
lahir dan lama pula masanya, iaitu bersama-sama dengan tumbuhnya kesedaran 
politik Bumiputera di Semenanjung juga akibat daripada berkembangnya politik 
perkauman sejak tahun 1945, sebagai kesan daripada perlumbaan politik untuk 
mencitrakan nationhood Malaya selepas Perang Dunia Kedua. Jika kita lihat 
kewujudan kumpulan etnik yang disebut “Melayu” di Tanah Semenanjung, jelas 
kelihatan kumpulan itu juga merangkumi orang Jawa, Minangkabau, Mandailing, 
Korinci, Aceh, Bugis, Banjar dan lain-lain. 

Lebih penting lagi, seperti pada masa-masa yang terdahulu di zaman 
purbakala, bahasa Melayu itu sendiri memainkan peranan yang amat besar dari 
segi pembentukan identiti Melayu. 

Dalam bab ini penulis telah cuba membincangkan persoalan identiti dan 
citra bangsa Melayu dengan melihat kepada sejarah penyebaran bahasa Melayu. 
Sesungguhnya kesedaran mengenai identiti rumpun Melayu itu pun didorong oleh 
penggunaan bahasa Melayu. Sebagai sebuah rumpun bangsa yang bilangannya 
besar di rantau kepulauan Asia Tenggara ini, dan dari segi sejarahnya pula telah 
mencitrakan wilayah masing-masing menurut proses pembentukan imejnya, 
tentulah akan sampai ketikanya apabila rumpun bangsa Melayu akan sedar betapa 
perlunya identiti serumpun itu dipupuk dan seboleh mungkin diperkukuhkan, 
justeru mengingatkan bahawa cabaran-cabaran globalisasi dan perlumbaan 
kepentingan antara-etnik dalam pelbagai lapangan nampaknya semakin menjurus 
kepada merealisasikan perpaduan bangsa-bangsa serumpun. 

Menyentuh soal identiti bangsa Melayu menghadapi cabaran itu, dan yang 
sering pula dipersoalkan, bab berikut adalah berupa sebuah ulasan terhadap 
sebuah karya yang ditulis oleh beberapa orang sarjana mengenai identiti 
kemelayuan yang sehinga kini hampir tiada dipedulikan oleh kaum literati dalam 
kalangan masyarakat Melayu sendiri. 


Nota 
! Makalah yang dibentangkan di Persidangan Dunia Melayu, Putra World Trade Centre, 
Kuala Lumpur, pada 12 - 14 Oktober 2001. 


* Zaman periode geologi ialah antara 1.8 juta tahun dan 10,000 tahun dahulu. Zaman 
ini juga dikenali sebagai “ice-age” atau zaman air batu kerana berlakunya turun-naik 


12 Melayu, Nasionalisme Radikal dan Pembinaan Bangsa 


suhu pada bumi sehingga menyebabkan tempoh masa yang sejuk akibat bergeraknya 
ais menuju khatulistiwa. 


3. Lihat Stephen Oppenheimer, Eden in the East: the drowned continent of Southeast 
Asia, Phoenix, London, 1999, passim. 


4 Lihat Roger Blench, “Why are Aslian-speakers Austronesian in culture?”, makalah 
yang dibentangkan di ICAL-3 (International Conference on Austroasiatic Linguistics-3 |, 
EFEO (Ecole Francaise d'Extreme Orient |, Siem Reap, 25 - 29 June 2006. 


5s:a Wilayah yang merupakan sebahagian daripada Oceania di Barat Daya Lautan Pasifik, 
yang merangkumi pulau-pulau gunung berapi dan karang di Timur Laut Australia: gugusan 
kepulauan Bismarck, Solomon, Vanuata, New Caledonia, Fiji dan lain-lain. 


e? Lihat Peter Belwood, Prehistory of the Indo-Malaysian Archipelago (revised edition), 
University of Hawai'i Press, Honolulu, 1997 


? ZamanPleistocene merangkumi jangka masa dari 1.8 juta tahun hingga 10,000 tahun. 


3 Antara keluarga-keluarga bahasa Asia, bahasa-bahasa Austronesialah yang luas 
tersebar. Ia merupakan keluarga bahasa yang utama di Nusantara. Hampir seluruh 
kepulauan Asia Tenggara dan Pasifik (kecuali New Guinea) serta Madagascar di Lautan 
Hindia, didiami oleh penutur cabang-cabang bahasa ini. 


*? Sekalipun kebanyakan para sarjana menganggap Jambi sebagai tempat asal usul 
nama “Melayu”, namun perbahasan mengenai tapak asal kerajaan Sriwijaya yang 
mempertikaikan Jambi atau Palembang sebagai ibu negeri kerajaanitu telah menyebabkan 
pada tahun 1936 Prof. Coedes rasa terpanggil untuk mengukuhkan pendapatnya (yang 
kemudiannya diterima umum), iaitu Palembanglah ibu negeri Sriwijaya. Prof. Wolters 
menambah bahawa sekitar tahun 700 M. Palembang adalah ibu kota kerajaan Sriwijaya. 
Lihat O.W. Wolters, Early Indonesian Commerce a study of the origins of Srivijaya, Cornell 
University Press, Ithaca, 1967, h. 22-23. 


"* Terdapat beberapa keterangan mengenai nama “Melayu”. Menurut Coedes, Sejarah 
Baru | dinasti) Tang pernah menyebut tentang kunjungan utusan (kedutaan) pertama dari 
“Moloyu” pada tahun 644 -45. Coedes mengatakan nama ini merujuk kepada negeri yang 
terletak di kawasan Jambi. Rahib Buddhist, | Tsing, yang berada di Sriwijaya pada tahun 
671-72 M. mencatatkan bahawa “Malayu” telah menjadi Sriwijaya pada waktu itu. Wolters, 
yang mengutip sumber | Tsing itu, juga menyatakan bahawa Malayu terletak di kawasan 
Jambi, yakni di bahagian tenggara Sumatera. Lihat G. Coedes, The Indianized States of 
Southeast Asia (terjemahan edisi Perancis 1964 oleh Susan Brown Cowing dan disunting 
oleh Walter F. Vella), University Press of Hawaii, Honolulu, 1968, h.79-80; Wolters, Early 
Indonesian Commerce, h. 17. 


" Lihatterutamanya karya Peter Belwood, Prehistory of the Indo-Malaysian Archipelago 
(revised edition), University of Hawaii Press, Honolulu, 1997. 


2? James T. Collins, Malay World Language a short history. Dewan Bahasa dan Pustaka, 
Kuala Lumpur, 1998, h. 3. 


3 Lihat Robert Blust, “Malay Historical Linguistics: A Progress Report” dalam 
Rekonstruksi dan Cabang-Cabang Bahasa Melayu Induk, Dewan Bahasa dan Pustaka, Kuala 
Lumpur, 1988, h. 8. 

4 Lihat Stephen Oppenheimer, Eden in the East, h. 151. 

5. Menurut Peter Belwood, salah satu puak Orang Asli itu, iaitu Senoi, mungkin berasal 
daripada masyarakat zaman Neolitik di selatan semenanjung. 


Identiti dan Citra Melayu dalam Lintasan Sejarah Bangsa Rumpun Melayu 13 


9 Evelyn Tan Cullamar, “Migrations Across the Sulawesi Sea', dalam Proceedings of the 
Symposium on Human Flow and Creation of New Cultures in Southeast Asia, Institute for 
the Study of Languages and Cultures of Asia and Africa, Tokyo, 1998, h. 16. 


7 bid. h. 17. 
53 Lihat komentar Ikuya Tokoro dalam ibid., h. 27. 


? Lihat juga Gregorio F. Zaide, Philipiine political and Cultural History, vol. 1, Philippine 
Education Company, Manila, 1957, h. 24-25. 


** Fay-Cooper Cole, The Peoples of Malaysia, D. Van Nostrand Company, Inc., New York, 
1945, h. 18. 


2 Lihat Charles Hose, Natural Man: a record from Borneo, Oxford University Press, 
Singapore, 1988, h. 16. 


2” Zaide, Philippine Political and Cultural History, h.24. 


3 Michael Hitchcock & Victor T. King (eds.), Images of Malay-Indonesian Identity, Oxford 
University Press, New York, 1997, h. 5. 


** Lihat Ahmat Adam, Sejarah dan Bibliografi Akhbar dan Majalah Melayu Abad Kesembilan 
Belas, Penerbit Universiti Kebangsaan, Bangi, 1995, h. 47 - 49, dan 85. 


5 Seseorang Sino-Kadazan secara politik adalah berstatus Bumiputera; tetapi jarang 
ditemui dalam kalangan anggota kelompok ini yang tidak menggunakan nama Cina baik 
sedikit mahupun sepenuhnya ataupun mengamalkan budaya Cina sama ada sedikit atau 
sepenuhnya. Ini berbeza daripada mereka yang “masuk” Melayu yang biasanya akan 
cuba mengamalkan sebanyak mungkin budaya Melayu-Islam. 


** Amat mengesankan bagi penulis apabila sering melihat wanita-wanita peribumi 
(termasuk Kadazan) yang bukan beragama Islam membeli dan membaca majalah 
berbahasa Melayu yang isi kandungannya menyentuh hal-hal keagamaan (Islam). Petanda 
bahawa bahasa Melayu itu popular di rumah-rumah orang Kadazan ialah terdapatnya 
kritikan dan rungutan dalam kalangan pemimpin persatuan bahasa dan kebudayaan 
Kadazan tentang kurangnya bahasa Kadazan digunakan dalam kalangan ahli keluarga; 
sebaliknya pula, bahasa Melayu lebih diutamakan dalam pertuturan. 


2 


Mempertikaikan 
Kemelayuan: Identiti 
Melayu Menyeberang 
Sempadan' 


Pada April 1998 sebuah seminar mengenai “Melayu” telah diadakan di 
Universiti Leiden. Sekumpulan sarjana yang terdiri daripada beberapa orang 
dari Amerika, Belanda, Indonesia dan termasuk juga dari Malaysia telah cuba 
menghuraikan pengertian konsep “Melayu” dan “Dunia Melayu”. Perbincangan 
yang dikatakan “hangat' itu bertolak daripada pembentangan beberapa kertas 
kerja oleh sarjana-sarjana yang kebanyakannya terdiri daripada orang Barat. 
Makalah-makalah itu kemudiannya diterbitkan di dalam Journal of Southeast 
Asian Studies keluaran Oktober 2001 sebagai “Symposium on Malay Identity” 
(Simposium mengenai identiti Melayul|. Susulan daripada itu, Dr. Timothy P. 
Barnard dan Prof. Hendrik Maier telah mengambil inisiatif menggabungkan 
makalah-makalah itu bersama-sama dengan beberapa makalah yang ditambah 
kemudiannya dalam satu penerbitan baru yang diberi judul Contesting Malayness: 
Malay Identity Across Boundaries |(Mempertikaikan Kemelayuan: Identiti Melayu 
Menyeberang Sempadan). 

Buku ini memuatkan 11 buah esei dan sebuah terjemahan puisi epik berjudul 
“Syair Nasib Orang Melayu” karangan Tengku Nasaruddin Said Effendy (yang 
lebih terkenal dengan nama Tenas Effendy). Bab terakhir buku ini merupakan 
penggulungan hujah para penyumbang makalah, dan telah ditulis oleh Anthony 
Milner dengan judul: “Afterword: A History of Malay Ethnicity”. 

Buku terbitan Singapore University Press ini sesungguhnya harus dibaca 
oleh para sarjana, intelektual, dan golongan elit kepemimpinan Melayu, baik 
yang terlibat dalam budaya dan sastera Melayu mahupun politik kebangsaan. 
Pandangan-pandangan yang diutarakan oleh para penulis makalahnya, pasti 
mengundang 'pertengkaran' seperti yang dimaksudkan oleh para penyusunnya. 
Tulisan yang singkat ini cuba membincangkan aspek-aspek Melayu dalam sejarah 


Mempertikaikan Kemelayuan: Identiti Melayu Menyeberang Sempadan 15 


dengan berdasarkan pendapat yang dilontarkan oleh beberapa penulis di dalam 
buku ini. 

Istilah “Melayu', seperti yang diulangi oleh Anthony Reid, adalah sangat 
purba sifatnya yang merujuk kepada sebuah tempat di Sumatera atau mungkin 
juga wilayah sekitar Selat Melaka. Dengan merujuk kepada sumber-sumber Arab, 
Cina dan sumber dari batu bersurat di Tanjore dan teks-teks Jawa, Profesor Reid 
mengulangi apa yang telah diketahui umum bahawa kerajaan Melayu memang 
wujud di Sumatera, yakni di utara Sriwijaya, ataupun di Jambi dan boleh juga 
dikaitkan dengan Palembang. 

Memang sejak abad ke-7 lagi sumber Cina seperti yang dilaporkan | Tsing 
(atau I-ching |, biksu Buddha yang melawat Sumatera pada abad itu, telah pun 
menyebut tentang “negeri Mo-lo-yu' sebagai salah sebuah pulau di Laut Selatan 
dengan agama Buddha mempunyai ramai pemeluknya.* | Tsing yang berkunjung 
ke Sumatera untuk menelaah hukum-hakam agama Buddha dan bahasa Sanskrit, 
meletakkan kedudukan tempat orang Melayu itu di barat Shih-li-fo-shih (Sri 
Bhoja),? iaitu tempat yang dikenal pasti sebagai sama dengan San-fo-ch'i yang 
pernah dicatat oleh para penulis Cina yang lain dan yang juga sama dengan 
Syribuza| h)| atau Syarbuzalh) atau Syarbazal(h) (huruf Arabnya: sy-r-b-z-t| (yakni 
Sriwijaya) yang disebut oleh para penulis ilmu bumi Arab pada abad ke-9.* Menurut 
catatan | Tsing, ketika dia membuat lawatannya itu, ataupun mungkin tidak berapa 
lama sebelum itu, Shih-li-fo-shih telah pun menakluki dan mengambil wilayah 
Mo-lo-yu itu untuk dicantumkan dengan wilayahnya.” 

Pada zaman | Tsing itu, Sri Bhoja atau Syribuza adalah pusat utama agama 
Buddha. Setelah berada selama enam bulan dia pun pergi ke “negeri Moloyu' itu 
dan tinggal di Moloyu selama kira-kira dua bulan sebelum berlepas ke India; tetapi 
sekitar tahun 688 Masihi | Tsing kembali ke Sri Bhoja dan terus bermastautin 
di sana selama kira-kira enam tahun pula.* Berdasarkan sumber-sumber yang 
lain, dapat diketahui bahawa nama Sri Bhoja, atau San-fo-chi, atau Syarbuza/ 
Syribuza, telah pun dikenal pasti sebagai negeri yang terletak di kawasan Sungai 
Palembang iaitu di bahagian tenggara pulau Sumatera. Negeri yang disebut 
“Moloyu' itu pula terletak di sebelah barat atau barat laut, yakni kira-kira di 
kawasan tengah Sumatera. Menurut | Tsing juga, jarak daerah Moloyu itu ialah lima 
belas hari belayar dari Syribuza. Ia berkedudukan di tengah-tengah jika diambil 
kira perjalanan antara Sri Bhoja dan Ka-cha (yang berdekatan Aceh). Menurut 
perhitungan Blagden, wilayah Moloyu itu bukanlah terletak jauh ke pedalaman, 
tetapi sebaliknya di pesisir Selat Melaka.” Mengenai bahasanya pula ia merupakan 
lingua franca bagi gugusan kepulauan, yang memang diketahui oleh | Tsing dan 
penulis-penulis Cina yang lain, sebagai bahasa K'un-lun. Nama ini kononnya 
berasal dari nama pulau Kundur mengikut sebutan Cina.* Bahawa bahasa yang 
digunakan itu ialah bahasa Melayu dapat dikenali daripada perkataan “buah 
pinlang” | pinang) yang menurut | Tsing digunakan di Sri Bhoja dan pulau-pulau 
lain untuk orang memakan sirih yang dicampur dengan buah pala, cengkih dan 
kapur barus demi mengelakkan mulut berbau.? 

Bahawa asal usul orang Melayu yang berakar tunjang di kawasan tenggara 
Sumatera dan sekitar Selat Melaka tidak dipertikaikan oleh para sejarawan 


16 Melayu, Nasionalisme Radikal dan Pembinaan Bangsa 


dalam buku Contesting Malayness memanglah nyata. Mereka pun, dalam 

membincangkan tentang orang Melayu pada periode tertentu, juga mengiktiraf 

Melaka sebagai polity yang mentakrifkan apa yang dikatakan sebagai “Malayness' 

atau kemelayuan. Tetapi antara tulisan-tulisan ini ada beberapa pandangan yang 

perlu diberi perhatian. Misalnya, hujah Anthony Reid dalam tulisannya bahawa: 

i. Stamford Raffleslah orang pertama yang menampilkan idea Melayu sebagai 
suatu bangsa yang tidak terhad kepada raja Melayu tradisional atau para 
penyokongnya tetapi sebaliknya merangkumi kawasan yang lebih luas 
sekalipun tidak dinyatakan kawasan itu secara khusus;'* 

ii. istilah “Sejarah Melayu' bagi Sulalatus Salatin adalah ciptaan Raffles" dan 
nama inilah yang diwarisi oleh penulis dan pengkaji lain, termasuk daripada 
kalangan sarjana Melayu; 

ii. nama “Tanah Melayu' yang merujuk kepada Semenanjung juga berasal 
daripada idea Inggeris. 


Menurut Reid, idea Raffles menonjolkan gagasan “bangsa Melayu” itu adalah 
justeru kerana pada zaman pencerahan Eropah Barat itu orang Inggeris taasub 
mengklasifikasikan manusia mengikut bangsa. William Marsden sendiri, iaitu 
kenalan sezaman Raffles, dan penulis A Dictionary and Grammar of the Malayan 
Language (dimulakannya pada tahun 1786, terbit tahun 1811) dan The History 
of Sumatra (1783) pun berkecenderungan untuk mengkategorikan spesies 
atau jenis-jenis penduduk di Sumatera. Dengan merujuk kepada Marsden, Reid 
juga mengatakan bahawa ungkapan “the Malay Peninsula” atau kemudiannya 
diterjemahkan sebagai Tanah Melayu pun adalah berasal daripada orang Eropah.” 
Bahkan Reid dengan merujuk kepada Marsden menyatakan bahawa ungkapan 
inilah yang membuat orang keliru bahawa seolah-olah Tanah Semenanjung adalah 
tempat asal usul orang Melayu.” 

Kendatipun demikian andaian yang dibuat oleh Reid ini, ia jelas tidak benar. 
Seseorang yang membaca karya terkenal orang Melayu, iaitu Hikayat Hang Tuah, 
tentu sekali tidak sukar menanggapi bahawa apabila pengarang Hikayat Hang 
Tuah menyebut berkali-kali tentang “Tanah Melayu”, dia jelas merujuk kepada 
negeri Melaka dan Tanah Semenanjung.'* Bahkan dia juga menyatakan Bentan 
adalah Tanah Melayu, mungkin lantaran orang Bentan itu pun berbahasa Melayu. 
“Melayu' sebagai nama wilayah memang pun telah tercatat dalam sejarah rantau 
ini. Seperti yang telah dinyatakan di atas tadi, sumber Cina pada abad ketujuh 
telah pun menyebut tentang kewujudan daerah Melayu di pulau Sumatera. Pada 
abad ke-13, para penyusun sejarah Cina dinasti Yuan juga mencatat akan wujudnya 
daerah Melayu di bahagian timur pulau Sumatera. Jika pada mulanya “Melayu' 
hanya merujuk kepada kawasan bawah di sebelah timur pulau Sumatera, tetapi 
dengan perluasan penggunaan bahasa Melayu maka daerah yang disebut Melayu 
itu pun melebar ke wilayah yang menghadapi Selat Melaka, termasuk gugusan 
pulau-pulau yang disebut kepulauan Riau. Tidak boleh dilupakan juga ialah bahawa 
perkembangan agama Islam turut berperanan dalam memperjelaskan lagi takrif 
“Melayu' itu. Seyogia diingati sejak permulaan abad ke-15 hinggalah ke awal abad 


Mempertikaikan Kemelayuan: Identiti Melayu Menyeberang Sempadan 17 


yang ke-16 telah dapat disaksikan kebangkitan dan kewujudan sebuah kerajaan 
Melayu Islam di Melaka yang dalam usianya sekitar 110 tahun telah memperagakan 
polity Melayu yang kemudiannya menjadi asas dan contohikutan kepada kerajaan- 
kerajaan Melayu yang muncul selepas negeri Melaka ditakluki oleh sebuah kuasa 
Kristian Eropah dalam tahun 1511. 

Dalam upaya mempersoalkan mengenai jati diri orang Melayu, seorang 
lagi penulis, iaitu Adrian Vickers, dengan lebih tegas lagi mengatakan bahawa 
ciri kemelayuan (Malayness) dan jati diri atau identiti Melayu itu adalah rekayasa 
(invention) British justeru sifatnya ialah kolonial.” Vickers menganggap 
pengubahan semula (reconstitution) gagasan “Melayu' sebagai satu bidang ilmu 
pengetahuan dan sebagai satu titik tanda jati diri tidak boleh dipisahkan daripada 
pengubahan semula istilah “Jawa'. Kedua-duanya, menurut Vickers, adalah 
sebahagian daripada tradisi yang direkayasa oleh pihak kolonial, baik di Malaysia 
mahupun Indonesia. Kepada Vickers kedua-dua istilah, “Melayu' dan Jawa' tidak 
mempunyai intisari (essence). Istilah Melayu, katanya, langsung tidak mempunyai 
intisari kebangsaan kerana “Melayu” adalah identiti kacukan. 

Tulisan Reid dan pernyataan Vickers nampaknya bergema pula dalam 
tulisan-tulisan Shamsul Amri Baharuddin, Anthony Milner dan Hendrik Maier. 
Setelah membaca tulisan-tulisan mereka penulis berasakan pendekatan 
“deconstructionist”? yang jelas dipakai oleh Vickers sangat mempengaruhi 
mereka ini. Shamsul, misalnya, seorang yang bukan ahli sejarah, menerima 
bulat-bulat pandangan Vickers dan dia sangat bertegang dengan pendiriannya 
bahawa konsep seperti “identiti Melayu” dan “'kemelayuan' “is largely based on 
an Orientalist-colonial construction as reflected in the identity of the history of 
Malaya and, later, Malaysia.””* Seperti Vickers, Shamsul juga bersikeras dengan 
pendapat bahawa ilmu pengetahuan koloniallah yang telah melembagakan 'tiga 
tiang seri kemelayuan', yakni bahasa, raja dan agama. Bahkan tulisan Shamsul, 
yang mendukung pandangan Reid bahawa Raffles dan Marsdenlah”* yang telah 
menampilkan konsep “bangsa Melayu” dan “Tanah Melayu', sampai meremehkan 
pengkaji-pengkaji sastera, sejarah dan budaya Melayu dengan berkata: “In 
Malaysia most historians and other scholars in the humanities accept “colonial 
knowledge' as the basis of Malaysian and Malay history |... |” 

Sebenarnya, pandangan Shamsul ini bukanlah asli sifatnya; sebaliknya 
merupakan percubaan untuk meminjam kerangka teori Bernard S. Cohn, seorang 
ahli antropologi Amerika yang terkenal dengan kajiannya mengenai sejarah India 
di bawah penjajahan British dan betapa masyarakat India telah menerima padah 
dan akibat daripada kebudayaan dan masyarakat yang menjajah itu, yakni British. 
Dalam tulisan-tulisannya, Cohn cuba menunjukkan betapa pemerintahan British 
di India telah mengkonstruksi dan mentransformasikan lembaga-lembaga dan 
amalan-amalan orang India mengenai undang-undang, pemilikan tanah, bahasa, 
kebiasaan pentadbiran, ritual politik, kesenian bahkan pakaian sekalipun. Dengan 
menciplak atau “meniru” kerangka analisis Cohn secara tidak kritis inilah Shamsul 
terus menganggap dan membuat kesimpulan bahawa semua yang dikatakan 
warisan Melayu yang berunsur sejarah, kesusasteraan dan kebudayaan adalah 
warisan yang telah dibentuk oleh colonial knowledge yang ditinggalkan oleh 
penjajah British. 


18 Melayu, Nasionalisme Radikal dan Pembinaan Bangsa 


Kesimpulan yang dibuat secara rambang ini justeru kerana Shamsul 
menganggap pandangan konseptual dan analisis Bernard Cohn mengenai sejarah 
ethnografik India boleh saja dipindah-alihkan secara mekanikal dan tidak cermat 
untuk melihat historiografi Malaysia. Pegangan historiografinya, dibuat tanpa 
merujuk kepada bahan-bahan asli sejarah Malaysia itu sendiri, adalah berasaskan 
andaian bahawa oleh sebab baik India mahupun Malaysia pernah menjadi 
tanah jajahan British, maka ini memberikannya premis untuk berhujah bahawa 
sekalipun jalur sejarah India dan Malaysia adalah berbeza, namun, katanya, “the 
technology of colonial rule' seperti yang diguna pakai oleh pemerintah kolonial 
British, tidaklah berbeza sangat antara kedua-duanya secara epistemologis.”*? 
Oleh sebab itu, pola historiografi India boleh saja diguna pakai untuk menafsir 
dan memahami sejarah Malaysia, kononnya “secara objektif. 

Keterpautan yang begitu erat Shamsul dengan kerangka teori yang 
dikemukakan oleh Bernard Cohn untuk sejarah masyarakat India itu 
memberikannya rangsangan pada tahun 2006, untuk berbicara mengenai 
persejarahan Malaysia. Dengan mengulangi kembali idea Cohn dan mengutip 
semula persis seperti yang telah diperkatakannya dalam tulisannya sebelum itu,” 
dia pun mundar-mandir tanpa keterangan empirikal lagi dengan hujahnya bahawa 
sejarah “identiti Melayu' dan “kemelayuan' adalah pada dasarnya berasaskan 
“sebuah konstruksi Orientalis-kolonial' seperti yang tercermin pada sejarah 
Malaya, dan kemudiannya Malaysia. Dengan kata lain, sejarah Malaysia kini, baik 
dari segi ekonominya mahupun budayanya, menurut Shamsul, adalah didominasi, 
dibentuk dan “difaktakan' oleh ilmu pengetahuan kolonial.” 

Sebenarnya, bukanlah Shamsul seorang sahaja yang menulis tentang 
colonial knowledge sebagai agen yang membentuk identiti dan bangsa Melayu. 
Lebih kurang pada waktu sama Shaharil Talib telah menulis makalah yang juga 
membawa tema yang sama bahkan, judulnya pun hampir serupa dengan yang 
dikemukakan oleh makalah Shamsul, iaitu, “Colonial Knowledge and Malaysian 
Society: Re-appropriating the Epistemological Space”.” Seolah-olah sama-sama 
berkongsikan idea yang telah dilontarkan oleh Bernard S. Cohn,” rencana Shaharil 
pun menekankan betapa ilmu pengetahuan kolonial itu telah membentuk 
persepsi terhadap persejarahan anak negeri yang dijajah menurut acuan ilmu 
pengetahuan yang telah diberi bentuk oleh kuasa penjajah itu sendiri. Kendatipun 
Shaharil membawa tema yang sama, namun lantaran dia seorang sejarawan, maka 
sebahagian perbincangan yang dibawanya lebih masuk akal dan ia tidak khusus 
membicarakan tentang jati diri orang Melayu sahaja apabila Shaharil memberikan 
contoh-contoh betapa bahasa dan sastera anak negeri telah dipelajari secararinci 
untuk memanfaatkan pihak penjajah dari segi jangka panjangnya, dan penglahiran 
apa yang dinamakannya “colonial knowledge' itupun bukan semata-mata untuk 
melebarkan kawasan yang dijajah tetapi juga “bertujuan untuk menyerang dan 
menakluki ruang epistemologis dan menciptakan ilmu pengetahuan kolonial'”? 
seperti yang kelihatan pada beberapa siri fakta yang cocok baginya. 

Seolah-olah ada semacam perlumbaan untuk mengaplikasikan idea Cohn 
dalam upaya melihat dan mentafsir arus sejarah orang Melayu dan Tanah Melayu, 
kira-kira pada tahun yang sama rencana Shamsul ditulis, Callistus Fernandez juga 


Mempertikaikan Kemelayuan: Identiti Melayu Menyeberang Sempadan 19 


telah menerbitkan sebuah makalah yang berjudul, “Colonial Knowledge and the 
Invention of Malay Identity in Colonial Malaya: A Retrospect”. Makalah yang 
diterbitkan pada pertengahan 1999 ini juga telah menggunakan tulisan Vickers 
sebagai rujukan asas. Menurut Fernandez, “European modernity and British 
Orientalism acted to unify the Malays into a single ethnic unit both in the official 
census as well asin the promotion of differential treatment, historical construction 
and the setting of territorial boundaries.”?* 

Sayangnya, jika kita teliti tulisan-tulisan ini, para penulisnya juga menerima 
tanpa mempersoalkan pandangan sarjana asing, dan justeru juga berlagak sebagai 
Orientalis yang dikritik mereka. Dengan mengulangi pandangan Anthony Reid, 
Shamsul, misalnya, seolah-olah yakin bahawa Raffleslah yang menamakan semula 
Peraturan Segala Raja-Raja (sic, Salasilah Segala Raja-Raja)*' menjadi Sejarah Melayu. 
Tetapi apakah ini benar? 

Barangkali sepucuk surat pembesar negeri Siak pada awal tahun 1811, 
kepada Raffles, boleh dijadikan sebagai bukti bahawa tidak mungkin Raffles 
yang mencipta ungkapan “Sejarah Melayu'. Tidak mustahil ungkapan itu telah 
digunakan secara lumrah di mana-mana istana raja Melayu. Ungkapan “Sejarah 
Melayu' ada disebutkan di dalam surat Datuk Seri Pekrama Raja (sic)| dari Siak 
bertarikh 22 Zulhijjah 1225 (- 17/18 Januari 1811) yang antara lain memberitahu 
Raffles bahawa pesan Raffles untuk “mencarikan surat “Sejarah Melayu' dan 
“Undang-Undang Melayu'” tidak dapat dipenuhi kerana yang ada padanya 
hanyalah ““Sejarah Melayu” dan “Undang-Undang Melayu negeri Siak' serta 
surat “Asal Ikan Terubuk'”.** Seyogia diingati, ungkapan “Sejarah Melayu' sudah 
pun digunakan oleh John Leyden ketika dia bersama-sama dengan Ibrahim anak 
kepada Kandu mengusahakan penterjemahan Sulalatus Salatin pada tahun 1810.33 

Sehubungan dengan surat Datuk Seri Pekrama Raja dari Siak itu, ia hanya 
merupakan jawapan kepada surat dalam bahasa Melayu yang ditulis oleh Ibrahim 
Kandu, yang pada tahun 1811 bekerja sebagai jurutulis Raffles pada masa Raffles 
berada di Melaka lantaran telah dilantik oleh Governor-General Lord Minto 
sebagai Wakilnya dalam menjalin hubungan dengan Negeri-negeri Melayu. 
Oleh sebab pesanan Raffles dalam suratnya kepada Datuk Seri Pekrama Raja 
ini disampaikan oleh Ibrahim, amat besarlah kemungkinannya juga bahawa 
Ibrahimlah yang menggunakan ungkapan “Sejarah Melayu' itu; sementelahnya 
pula Ibrahim memang tahu akan judul kitab itu bahkan telah pun memperoleh 
sebuah naskhah yang pada tahun 1810 diusahakannya bersama-sama dengan 
John Leyden untuk menghasilkan terjemahan berbahasa Inggeris yang berjudul 
The Malay Annals.** Pun tidak munasabah seandainya ungkapan “Sejarah Melayu' 
atau “Hikayat Melayu' tidak diketahui oleh golongan istana di beberapa kerajaan 
Melayu.?** Jika Bendahara Paduka Raja Tun Seri Lanang pun menyebutnya sebagai 
“Hikayat Melayu', maka tidaklah mustahil teks itu juga dikenali dalam bahasa sehari- 
hari oleh para pembesar di istana dengan nama “Hikayat” atau “Sejarah Melayu”. 

Pendapat yang mengatakan bahawa Raffleslah yang menamakan 'the 
Malayu nation' yang secara beransur-ansur menjadi “Malay race' juga mendapat 
dukungan oleh hampir kesemua penulis dalam buku Contesting Malayness. Mereka 
ikut menegaskan bahawa pihak kolonial Britishlah yang telah memberikan identiti 


20 Melayu, Nasionalisme Radikal dan Pembinaan Bangsa 


atau jati diri Melayu itu. Dengan mengulangi pendapat Reid yang menggunakan 
tulisan Raffles sebagai sumber, Shamsul, Vickers, dan Milner seolah-olah 
menafikan “rasa batin' orang Melayu sebagai suatu umat. Seyogia pula diingati, 
bahawa nama sesuatu kaum atau bangsa itu boleh jadi diberikan oleh bangsa 
lain” ataupun juga boleh jadi bangsa itu sendiri yang menggunakannya. Misalnya, 
sejak pada abad ke-18 lagi pelayar-pelayar Inggeris telah menggunakan nama 
“Melayu? untuk merujuk kepada kumpulan masyarakat yang bertutur dalam 
bahasa Melayu. Sebuah tulisan oleh seorang pelayar Cina dalam abad ke-18 juga, 
seperti yang dikutip oleh Wang Gungwu dalam tahun 1963, menunjukkan bahawa 
perkataan “Melayu' yang merujuk kepada suatu bangsa atau wilayah telah pun 
digunakan pada abad ke-18.** Penulis Cina yang bernama CH'en-Lun-chiung itu, 
dalam catatannya menyebut tentang keberadaan orang Melayu (Wu-lai-yu fan) 
di kawasan-kawasan seperti Luzon, Panay, Cebu dan Mindanao. Sumber Cina 
itu pun menyatakan bahawa selain tempat-tempat ini, pada bahagian ke selatan 
pulau Luzon, terdapat “sebuah pulau yang besar yang dinamakan oleh penulis 
Cina itu Wu-lai-yu-his-li (-ta-) shan (pulau Melayu Selatan atau pulau Melayu Selat), 
yang jelas merujuk kepada pulau Borneo. Dalam tulisan pelayar Cina CW'en-Lun- 
chiung itu, menurut Wang, penduduk Banjarmasin, Makasar, kepulauan Maluku, 
Sulu, Karimun, Brunei dan Sukadana disebut sebagai Wu-lai-yujao-a-fan (orang 
Melayu-Jawa).?? Bahkan penduduk Kemboja pun (tanpa dinyatakan sama ada 
mereka itu dari keturunan orang Champa atau lain) dikatakan “pai-t'ou-wu-lai-yu” 
(bangsa Melayu berkepala putih). Tidak menghairankan, Ch'en-Lun-chiung juga 
menamakan penduduk Patani, Kelantan, Terengganu, Pahang, Johor dan Melaka 
sebagai Melayu. Bahkan Tanjung Kelapa (Sunda Kelapa | atau Betawi pun disebut 
sebagai asalnya Wu-lai-yu-ti-fang (kawasan Melayu) sebelum ditakluki Belanda. 

Berdasarkan catatan CW en-Lun-chiung itu, nyatalah pada abad ke-18 pada 
pandangan orang Cina nama “bangsa Melayu' itu telah pun dipakai. Ini dengan 
jelas menolak hujah bahawa Stamford Raffleslah yang mula-mula menanggapi 
dan merekayasa konsep “nasion Melayu' atau Melayu sebagai suatu bangsa. 
Walaupun penulis Cina seperti CH en-Lun-chiung tidak membezakan secara 
tuntas antara Melayu dengan Jawa dalam tulisannya, malahan pula menamakan 
orang Kemboja sebagai “sejenis” Melayu (tanpa merujuk kepada orang Champa 
yang sememangnya Melayu), dia tidak pula menganggap orang Melayu itu 
hanya terdiri daripada mereka yang beragama Islam sahaja. Misalnya, ketika 
menerangkan tentang Luzon sebagai sebuah wilayah Melayu, CH'en-Lun-chiung 
pun menyebut bahawa “apabila seorang Cina mengahwini seorang Wu-lai-yu 
fan-fu (perempuan Melayu), dia diharuskan memasuki agamanya dan melakukan 
istiadat (perkahwinan) itu di Gereja Katholik”.”” Seyogia difahami, mengenai apa 
yang tertulis dalam catatan tinggalan CH'en-Lun-chiung itu yang penting bagi kita 
ialah hakikat bahawa konsep “bangsa Melayu” (Wu-lai-yu tsu-lui) itu sudah pun 
dipakai. Tidak kurang pentingnya ialah bahawa istilah “Melayu' itu juga ditanggapi 
sebagai suatu rumpun bangsa' iaitu sama halnya dengan yang ditanggapi dewasa 
ini mengenai kelompok rumpun Melayu yang dilihat dari sudut antropologi. 
Bahkan CW en-Lun-chiung menggunakan ungkapan “orang kepulauan Melayu' 
(Wu-lai-yu-tao-fan) dalam catatannya. Aspek bahasa juga mungkin telah menjadi 


Mempertikaikan Kemelayuan: Identiti Melayu Menyeberang Sempadan 21 


pertimbangan CH'en-Lun-chiung ketika menyebut orang Luzon dan Sunda Kelapa 
(orang Betawi) sebagai Melayu, lantaran pada zaman itu bahasa Melayu jelas amat 
luas digunakan, terutamanya dalam kalangan pedagang di kota-kota pelabuhan, 
termasuk Manila dan Betawi.” 

Mengenai Melayu sebagai bangsa (nation), memang benar secara harfiah 
penggunaannya dalam kalangan anggota bangsa yang mempunyai Ciri-Ciri 
persamaan dari segi bentuk tubuh, rupa, bahasa, adat dan agama di Nusantara 
ini tidak diungkapkan dengan jelas tetapi ini tidak bermakna perasaan kekitaan 
bangsa itu tidak wujud. Ketika Raffles menulis makalahnya yang diberi judul “On 
the Malayu Nation”* dia sendiri mendapat maklumat itu daripada orang Melayu 
dan hanya mengetengahkan nama itu untuk masyarakat Inggeris. Tetapi ini tidak 
bererti bahawa kewujudan sebuah bangsa yang mengenali dirinya sebagai Melayu 
tidak wujud sebelum Raffles. 

Di dalam manuskrip-manuskrip Melayu lama yang ditulis sekitar abad ke- 
16 dan disalin kembali pada abad-abad berikutnya, istilah “orang' lebih kerap 
digunakan untuk merujuk kepada sesuatu bangsa. Memanglah benar bahawa 
Melayu sebagai suatu kategori bangsa tidak dinyatakan secara eksplisit. Tetapi 
ketika membaca surat-surat Melayu lama dan naskhah-naskhah Melayu yang 
ditulis sekitar abad ke-16 dan ke-17, penulis dapat berasakan bahawa wujud jati 
diri yang berpijak atas landasan yang tercermin pada kata-kata seperti “negeri 
Melayu' undang-undang Melayu”, “hikayat Melayu'. “Sejarah Melayu”, “adat raja- 
raja Melayu', “adat-istiadat segala raja-raja Melayu” dan “bahasa Melayu”. Raffles 
pun tidak dapat tidak telah mendapat kesan yang sama, sehingga dia merumuskan 
bahawa bangsa Melayu (Malayu nation) itu memang ada. Selama kira-kira tak 
sampai setahun dia berada di Pulau Pinang dan ditambah pula sekitar enam bulan 
dia berada di Melaka, dalam tempoh yang singkat itu dia telah menjalin hubungan 
dengan pembesar dan raja-raja Melayu, tentulah tidak terlalu sukar bagi Raffles 
untuk memahami akal budi orang Melayu dan sifat-sifat bangsa Melayu. Melalui 
orang Melayu jugalah dia dapat menghimpun maklumat untuk membolehkannya 
menulis tentang nasion Melayu itu. Tetapi dia bukanlah orang pertama yang 
merekayasa ungkapan bangsa Melayu itu! Abad kesembilan belas, seperti yang 
telah dijelaskan oleh ramai penulis, juga meletakkan daerah petempatan Melayu 
itu di kawasan yang merangkumi wilayah dari utara Semenanjung, kepulauan 
Riau-Lingga, bahagian-bahagian Kalimantan sampailah ke bahagian-bahagian 
Sumatera dan Sulawesi Selatan dan bandar Betawi di Jawa yang bukan sahaja 
petempatan Melayu itu sudah lama wujud tetapi juga diaspora Melayu itu telah 
mewujudkan petempatan-petempatan baru. 

Kendatipun secara harfiah penggunaan istilah bangsa atau nation Melayu 
dalam kalangan bangsa-bangsa serumpun yang menghuni kawasan “dunia 
Melayu' tidak dengan jelas diungkapkan, namun mereka yang berbahasa Melayu 
sedar akan kesamaan ciri-ciri roman fizikal, baik dari segi bentuk tubuh, warna 
kulit, bahasa, tingkah laku, mahupun adat dan sistem kepercayaan masing-masing. 
Pada zaman silam, apa yang sering diungkapkan ialah masing-masing mengenali 
sesama sendiri bukan sebagai “bangsa' tetapi sebagai orang dari tempat, daerah, 
negeri, atau pulau tertentu. Maka oleh sebab itulah di dalam Sejarah Melayu 


22 Melayu, Nasionalisme Radikal dan Pembinaan Bangsa 


ungkapan-ungkapan seperti orang Melaka, orang Kelang, orang Siak, orang 
Jambi, orang Jawa lebih digunakan. Mungkin kerana itu jugalah ungkapan orang 
Cina (dari benua Cina), orang Keling (dari benua Keling | Kalinga |) dan orang Arab 
(dari jazirah Arab) sering digunakan, dan bukan bangsanya yang lazim disebut, 
kecuali dalam konteks yang tertentu. Tetapi ini tidak pula bermakna jati diri Melayu 
sebagai suatu bangsa itu tidak ditanggapi dan difahami. 

Bila berbicara mengenai jati diri, tidak boleh pula dilupai akan hakikat 
berlakunya proses perkahwinan campur antara suku-suku bangsa rumpun Melayu 
itu juga antara anggota suku-suku rumpun Melayu dengan orang Arab, Tamil, 
Benggala, Parsi ataupun Cina, yang juga sangat lumrah berlaku pada zaman awal 
itu dan yang turut “memelayukan' proses kacukan itu sehingga memungkinkan 
berlakunya anjakan identiti apabila seorang berketurunan Arab, Cina, Tamil 
atau Indo-Parsi mengaku dirinya Melayu. Sebagai contoh, pada awal abad ke- 
19 Pangeran Anum dari Sambas yang beribukan seorang perempuan Cina, dan 
berbapakan seorang bangsawan Sambas melihat dirinya sebagai Melayu.“ 

Penulis-penulis buku Contesting Malayness memanglah benar apabila 
mereka mengatakan telah berlakunya anjakan jati diri orang Melayu itu dari zaman 
purbanya sampai ke abad 19. Seperti yang kita temui di dalam Sejarah Melayu, 
pencitraan Melayu sebagai satu kumpulan etnik hanya dimanifestasikan dalam 
kata-kata yang ada hubung kaitnya dengan adat, raja, kerajaan dan petempatan 
atau negeri di sekitar Selat Melaka dan pulau Sumatera. Sesungguhnya, citra 
kemelayuan itu seperti yang telah ditunjukkan oleh ramai pengkaji, tidak boleh 
dipisahkan daripada kerajaan dan kawasan penutur bahasa Melayu. Dengan kata 
lain, selain akal budinya, citra jati diri Melayu harus dilihat pada unsur-unsur ini 
dan wilayah kepulauan Melayu itu sendiri. 

Jika kita merujuk kepada Sejarah Melayu, kita dapati perkataan “Melayu' 
disebut tidak lebih daripada 19 kali.4 Ungkapan “hikayat Melayu' dan “bangsa 
Melayu' digunakan oleh penyalinnya kali pertama ketika menyatakan tugas yang 
diamanahkan kepadanya agar dapat diperbaiki sebuah hikayat Melayu dari Gowa. 
Dalam seluruh naskhah Melayu itu jarang sekali disebut orang Melayu atau bangsa 
Melayu. Penyalin hanya menyebut bangsa Melayu itu berasal dari Bukit Siguntang 
Mahameru dan negerinya Malakat (Melaka |. Mengenai asal usulnya, disebutkan 
bahawa di Andelas (Sumatera) terdapat sebuah negeri bernama “Perlembang' 
(Palembang | dengan rajanya bernama Demang Lebar Daun. Kerajaannya terletak 
di kawasan sungai yang bernama Muara Tatang. Di bahagian hulu sungai ini 
terdapat sebuah sungai yang bernama Melayu dan di lokasi sungai inilah wujudnya 
sebuah bukit yang dinamakan Bukit Siguntang. 

Perkara yang disebut beberapa kali (secara tepat sebanyak lima kali) oleh 
Sejarah Melayu ialah mengenai raja Melayu. Ini pun kerana ada sangkut pautnya 
dengan istiadat dan peraturan. Tetapi yang lebih banyak disebut ialah raja 
sesebuah negeri atau wilayah, misalnya Raja Palembang, Bintan, Jambi, Lingga, 
Cempa |sic|, dan lain-lain. Konsep Melayu pun dirasakan tidak perlu dijelaskan 
oleh penulisnya kecuali apabila ingin menyatakan secara khusus bahawa sesuatu 
sifat atau ciri itu adalah khas Melayu. Misalnya “seorang hamba Melayu” dikatakan 
pantang menderhaka. 


Mempertikaikan Kemelayuan: Identiti Melayu Menyeberang Sempadan 23 


Oleh yang demikian, bila berbicara tentang Melayu, yang dimaksudkan ialah 
orang yang mempunyai asal usulnya di sungai Melayu dan berkerajaan di Bukit 
Siguntang.” Tetapi kita juga mengetahui bahawa tujahan penulis Sejarah Melayu 
adalah pada rajanya. Maka kita pun diberitahu oleh hikayat Melayu itu bahawa 
gelar Yang Dipertuan itu bermula daripada Demang Lebar Daun. 

Dalam cetera yang kedua Sejarah Melayu, telah tersebut perihal perkahwinan 
Sang Supraba“* dengan puteri Demang Lebar Daun yang bernama Wan Sundari. 
Lantaran berwa'adat dengan Demang Lebar Daunlah isterinya itu tidak terkena 
kedal.” Perkongsian Sang Supraba dengan Wan Sundari telah dikurniakan dua 
orang putera dan dua orang puteri. Puteri yang tertua telah dipinang oleh raja 
Cina. Menurut Sang Supraba, dengan perkahwinan itu maka “bersambunglah 
raja Melayu dengan raja Cina”. Peristiwa ini disusuli dengan perkahwinan seorang 
anak bangsawan (ceteria) Cina dengan anak angkat Sang Supraba yang bernama 
Puteri Tanjung Buih di Palembang. Menurut ceritanya, anak ceteria Cina itu 
kemudiannya dirajakan oleh Sang Supraba di Palembang. Jika kita membaca 
hikayat Melayu ini kita tidak boleh membuat tafsiran secara harfiah semata-mata. 
Peristiwa Wan Empuk dan Wan Malini bertemu di Bukit Siguntang dengan tiga 
orang manusia muda-muda yang menunggangi lembu putih harus ditafsirkan 
sebagai perlambangan mengenai datangnya unsur-unsur dari India dan agama 
Hindu itu Demikian juga perisitiwa anak perempuan Sang Supraba dengan raja 
Cina harus ditafsir sebagai perlambangan masuknya unsur-unsur dan pengaruh 
Cina dalam masyarakat Melayu. 

Oleh yang demikian, takrif Melayu itu berubah mengikut zamannya. 
Setelah masuknya pengaruh dari India dan dari Cina maka identiti Melayu itu 
pun menerima perubahan. Perkahwinan campur antara Melayu dengan bangsa- 
bangsa lain lumrah berlaku di setiap zaman. Ini menunjukkan bahawa identiti 
Melayu itu boleh juga dicirikan oleh unsur kacukan.“ Perkahwinan puteri Sang 
Supraba yang kedua dengan Betara Majapahit yang diceriterakan oleh pengarang 
Sejarah Melayu membuktikan lagi bahawa unsur kacukan dalam masyarakat 
Melayu pun berlaku antara bangsa-bangsa dalam rumpun Melayu.** Demikian 
juga perkahwinan antara mereka yang tinggal di pulau yang berlainan ataupun 
lain daerah seperti yang berlaku pada putera Sang Supraba yang bernama Sang 
Nila Utama, yang diambil menantu oleh permaisuri Bintan. 

Semua ini adalah tanda pembinaan satu bentuk identiti Melayu yang 
berunsurkan kacukan. Yang pentingnya dalam proses “peMelayuan' ini ialah 
sumber asal keturunan itu iaitu Melayu yang dimitoskan berasal dari Bukit 
Siguntang. Perkelanaan Sang Supraba sendiri, yang mengembara untuk berbuat 
negeri, akhirnya membawa dia ke Kuala Kuantan dan di situ Sang Supraba telah 
dijadikan raja oleh orang Minangkabau. Seterusnya Sejarah Melayu menceritakan 
betapa keturunan Sang Supraba dan Demang Lebar Daun merajai pulau-pulau 
di sekitar Selat Melaka. Sang Nila Utama yang kemudiannya bergelar Seri Teri 
Buana telah menjadi raja di Singapura dan Demang Lebar Daun sendiri telah 
memerintah Bintan. Daerah-daerah ataupun kawasan-kawasan yang dinyatakan 
oleh pengarang Sejarah Melayu jelas merupakan daerah Melayu. Berdasarkan 
cerita Sejarah Melayu ini nyatalah bahawa yang dikatakan Melayu itu termasuk 


24 Melayu, Nasionalisme Radikal dan Pembinaan Bangsa 


juga yang asal Minangkabau dan dari daerah lain di Nusantara di mana bahasa 
Melayu dituturkan. 

Walau bagaimanapun, Melayu sebagai jati diri lebih jelas diungkapkan 
di dalam Hikayat Hang Tuah, sebuah karya yang mungkin dikarang kira-kira 
pada paruh kedua abad ke-17. Dalam melukiskan kebesaran kerajaan Melaka, 
pengarang Hikayat Hang Tuah acap kali menamakan Melaka (dan Tanah 
Semenanjung) sebagai Tanah Melayu. Watak Hang Tuah juga kelihatannya, ketika 
berhadapan dengan Betara Majapahit dan Patih Gajah Mada, cuba menampilkan 
dirinya sebagai mewakili Melayu yang bertuankan Raja Melaka. 

Pada abad ke-18 dan ke-19 kerajaan-kerajaan Melayu seperti di negeri- 
negeri Semenanjung, Siak, Palembang, Johor-Riau-Lingga, Minangkabau, dan 
negeri-negeri lain di Sumatera dan Kalimantan tidak lagi mampu merujuk kepada 
sebuah kerajaan besar seperti Melaka pada suatu ketika dahulu. Pada abad ke-19, 
selepas Belanda, Melaka telah ditadbir oleh Inggeris. Kuasa Eropah yang diwakili 
oleh Syarikat Hindia Timur Belanda dan Inggeris yang menancapkan kuasanya 
di negeri-negeri Melayu sudah dianggap sama taraf dengan kerajaan Melayu. 
Pegawai Inggeris seperti Farquhar di Melaka diberi gelar “raja Melaka'. Raffles 
sendiri yang berada di Melaka mulai pada penghujung 1810 hingga pertengahan 
1811 dipandang sebagai ganti “yang dipertuan besar” dan “raja di atas segala raja- 
raja' di Benggala (merujuk kepada Lord Minto). Seperti seorang Raja Melayu, 
Raffles juga dipanggil Seri Paduka dan disebut sebagai “bersemayany' di Melaka. 

Kehadiran penguasa Eropah yang mempunyai kapal perang yang serba 
lengkap dengan senjata, seperti senapang dan meriam, telah merubah keadaan 
kerajaan Melayu itu. Raja-rajanya pada umumnya tunduk dan terpaksa akur 
dengan segala arahan Raffles. Sama seperti penipuan yang berlaku kepada Sultan 
Kedah oleh Francis Light, sehubungan dengan Pulau Pinang, raja Melayu yang 
pintar seperti Sultan Palembang ditipu secara halus oleh Raffles dan pembesar 
Inggeris itu juga berjaya memperdayakan Sultan Abdul Rahman di Lingga dan 
Sultan Husain Syah untuk mencuri pulau Singapura pada tahun 1819. Jadi, abad 
ke-19 bolehlah dikatakan sebagai zaman yang tidak menampilkan kegemilangan 
raja-raja dan bangsa Melayu. Tetapi abad ke-19 juga memperlihatkan bahawa 
unsur kacukan dalam pembentukan jati diri Melayu itu juga terus berlaku. Seorang 
Jawa, Bugis, Aceh atau Mandailing adalah dianggap Melayu apabila berkahwin 
campur dengan Melayu di kawasan atau negeri Melayu. Raja Jambi dan Siak 
yang mempunyai darah Arab menganggap diri mereka Melayu. Bahkan Abdullah 
Munsyi pun menganggap dirinya Melayu. 

Perubahan-perubahan terhadap jati diri orang Melayu pada abad ke-19 pun 
berterusan pada abad ke-20. Selain peranan memori sosial bersama di Nusantara 
melalui mitos dan legenda, hubungan lahiriah di peringkat pemikiran antara 
anggota kumpulan cendekiawan Nusantara lewat media tulisan dan gagasan 
pemikiran politik seperti yang dicontohi oleh Tan Malaka, Ibrahim Yaakub dan 
Sukarno sampai sekitar berakhirnya Perang Dunia Kedua turut membantu 
dalam pembentukan kesedaran jati diri Dunia Melayu. Di Semenanjung Tanah 
Melayu, perubahan yang dicetuskan oleh kesedaran melalui pendidikan dan 
perkembangan surat khabar jelas telah memperlihatkan terserlahnya gerakan 


Mempertikaikan Kemelayuan: Identiti Melayu Menyeberang Sempadan 25 


untuk memperjuangkan kepentingan bangsa yang dilihat sudah jauh ketinggalan 
berbanding bangsa-bangsa asing seperti Cina dan India. Apakah kesedaran etnik 
ini bikinan Inggeris? Memang benar cetusan kesedaran itu dibawa oleh dasar 
kolonial Inggeris, tetapi bukanlah kerana Inggeris yang menanam atau memupuk 
segar identiti atau jati diri Melayu itu. 

Menghadapi persoalan peralihan identiti atau jati diri sesuatu bangsa bukan 
terbatas kepada orang Melayu sahaja. Dari zaman ke zaman semua bangsa 
mengalami identity shift dan konstruksi semula bangsa dan nasion masing-masing. 
Pembentukan jati diri bangsa Melayu berlaku terus-menerus. Seperti bangsa- 
bangsa lain di dunia, Melayu, sebagai suatu bangsa, dan penampilan jati dirinya 
bukanlah mengikut acuan mana-mana kuasa kolonial. Ia berlaku kerana proses 
sejarah yang tentunya melibatkan interaksi berbagai faktor dan istimewanya pula 
dengan pihak-pihak atau kaum-kaum yang lain. Bahawa istilah “Melayu' kini boleh 
merujuk kepada bangsa-bangsa rumpun Melayu secara berproses dan mengikut 
masa, tempat dan keadaan masih lagi berlaku dan konstruksi sosial serta anjakan 
identiti itu pun ikut sama berubah dan cuba mencari wadah pemantapannya. 
Jika pada hari ini orang mempersoalkan isu kacukan dalam pembentukan etnik 
Melayu maka hal ini sudah pun berlaku sejak awal lagi seperti yang dilakarkan di 
dalam Sejarah Melayu. 

Yang membezakan Melayu itu daripada yang lain ialah tingkah lakunya yang 
berasaskan budi dan nilai keagamaan. Untuk menyelidiki siapa Melayu itu dan 
apakah citra jati dirinya maka kita harus kembali kepada upaya mengkaji secara 
rinci naskhah-naskhah lama Melayu seperti Sejarah Melayu, Hikayat Hang Tuah dan 
hikayat-hikayat lain yang berselerak di kawasan dunia Melayu. Tidak pula boleh 
dilupakan ialah sastera lisan Melayu seperti pantun, gurindam dan peribahasa 
Melayu juga naskhah lama Melayu. Melalui sumber-sumber inilah orang asing 
sepatutnya mengenali bangsa Melayu dan citra jati diri Melayu itu. 

Mereka yang mengkritik bangsa Melayu dewasa ini hanya bersuara lantang 
kerana orang Melayu telah cuba memberikan reaksi kepada perilaku pihak-pihak 
lain sejak British membina konstruksi nasion baru untuk Malaya. Ketika orang 
Melayu tidak menggagaskan dirinya sebagai suatu “bangsa' yang berciri politik 
dan kekuasaan, tidak ada sesiapa yang bising. Tanah Melayu boleh saja dijelajah 
dan dijajah tanpa menerima tentangan yang berkesan daripada orang Melayu. 
Tetapi adakah kerana kesenyapan dan kesepian suara Melayu ini dianggap Melayu 
tidak berbangsa? 

Walau apa pun anggapan orang terhadap orang Melayu dan jati dirinya, 
sebagai suatu bangsa orang Melayu tidak mungkin dapat dipisahkan daripada 
identiti dan citranya sebagai Muslim. Demi memahami kedudukan orang Melayu 
dan Islam, bab berikut akan cuba melihat latar belakang sejarah Islam di Malaysia 
sebagai agama orang Melayu. 


Nota 

! Makalah yang sudah ditulis semula ini asalnya berjudul “Melayu Dalam Sejarah, dan 
dibentangkan di Seminar Jatidiri Melayu, sempena Konvensyen Dunia Melayu Dunia 
Islam ke-8, Melaka (14 November 2007). 


26 Melayu, Nasionalisme Radikal dan Pembinaan Bangsa 


* Lihat catatan C. O. Blagden, “The name “Malayu'””, dalam Journal of the Straits Branch 
of the Royal Asiatic Society, no. 32, June 1899, Kraus Reprint Ltd, Vaduz, 1965, h. 211-213. 


3 Ibid,h. 211. 


4 Lihat G.R. Tibbets, A Study of the Arabic Texts Containing Material on Southeast Asia, 
E. J. Brill, /Leiden & London, 1979, h. 112. 


::. Blagden, “The name “Malayu””, h. 211. 
* Ibid. 


7?  Tibbets mengatakan “negeri Malayu' itu terletak di Sungai Jambi. Lihat Tibbets, A 
Study of the Arabic Texts, h. 115. 


3 Hambaabdidari kawasan kepulauan Melayu selalu disebut oleh penulis-penulis Cina 
sebagai “hamba K'un-lun' walaupun mereka datang dari berbagai tempat di gugusan 
kepukauan Melayu. Ini kerana pada zaman | Tsing penduduk pulau Kundur adalah orang 
yang pertama ditemui oleh pelayar-pelayar Cina dan lama kelamaan orang Cina pun secara 
umum menganggap seolah-olah penduduk pulau Kundur adalah sama dengan penduduk 
wilayah gugusan kepulauan Melayu. Lihat Blagden, “The name “Malayu'”, h. 212. 


*? Ibid,h. 212-213. 
*. Lihat tulisan Anthony Reid, “Understanding Melayu (Malay) as a Source of Diverse 


Modern Identities' dalam Timothy P. Barnard (ed.), Contesting Malayness: Malay Identity 
Across Boundaries, Singapore University Press, Singapore, 2004, h. 10. 


" bid.,h. 11 
2 Ibid. 


3 bid. Reid merujuk kepada karya Marsden, The History of Sumatra, yang mengatakan 
tentang Semenanjung “Malayan' ataupun “Semenanjung Malaka', asal usulnya adalah 
khusus Eropah. Lihat Marsden, The History of Sumatra, Oxford University Press, 1986, h. 
326. 


4 Sebenarnya Marsden tidak menyebutnya sebagai Malay Peninsula tetapi “Malayan 
peninsula'. Sebutan Tanah Melayu oleh orang Melayu, mengikut Reid (yang mengatakan 
bahawa istilah Malayan juga merujuk kepada Melayu), telah mendapat pengaruh daripada 
nama yang diberikan oleh Inggeris. 


5 Reid, dalam Contesting Malayness, h. 11. 


* Lihat Hikayat Hang Tuah (diselenggarakan oleh Kassim Ahmad), Dewan Bahasa dan 
Pustaka, Kuala Lumpur, 1964, terutama h. 45, 46, 50, 56, 71, 86, 89, 104, dan 177. Istilah 
'negeri Melayu' juga dipakai. Lihat h. 45. 

7 Jelas sekali Vickers membuat kesimpulan yang semberono tanpa mengkaji “falsafah' 
budi bahasa orang Melayu seperti yang terbayang dalam berjenis-jenis sastera lisan rakyat, 
pantun, kata-kata adat, pepatah-petitih, dan segala bentuk peribahasa Melayu yang lain, 
termasuk juga sastera bertulis, yang banyak sekali menampilkan apa yang dimaksudkan 
oleh Vickers sebagai essence atau intisari dalam kata “Melayu' itu. Memang sukar bagi 
orang Barat seperti Vickers untuk memahami apa yang sebenarnya menjadi essence 
kebangsaan kepada budidaya bangsa Melayu kerana falsafah budi dan bahasa (bukan 
dalam erti kata linguistik) yang memang merupakan inti kepada yang disebut keMelayuan 
atau Malayness itu sesungguhnya terlalu asing baginya. Lihat Adrian Vickers, “Malay 
Identity”: Modernity, Invented Tradition and Forms of Knowledge' dalam Contesting 
Malayness, h. 26 dan 28. 


5 Ibid,h. 33. 


Mempertikaikan Kemelayuan: Identiti Melayu Menyeberang Sempadan 27 


? Teori Deconstruction dalam sastera adalah satu bentuk strukturalisme radikal, yang 
dirintis oleh ahli falsafah Perancis Jacques Derrida yang menganggap teks sebagai mainan 
struktur yang dinyahpusat (decentred), dan lantaran itu menampakkan kekurangan 
makna yang dapat dipastikan pada akhirnya. Melalui analisis struktur dalaman sesebuah 
teks, khususnya mengenai kontradiksinya, para Dekonstruksionis mendakwa dapat 
menampilkan kewujudan makna-makna subteks yang selalunya bukan berupa maksud 
atau makna yang dikehendaki oleh pengarang --- dan oleh itu ia menggambarkan 
ketidakmungkinan memberikan makna yang tetap pada sesebuah karya. Aliran 
Deconstruction yang berkembang pada 1960-an telah mempengaruhi sesetengah sarjana 
dalam kaedah menafsir sejarah, sastera dan ilmu-ilmu sosial yang lain. 


2? Shamsul A.B.,“A History of Identity, an Identity of History: The Idea and Practice of 
“Malayness' in Malaysia Reconsidered', dalam Contesting Malayness, h. 137. 


* Selain daripada sebuah kamus Melayu yang dikerjakannya, karya William Marsden 
yang terkenal ialah The History of Sumatra (edisi pertama 1783) dan A Grammar of the 
Malayan Language (1812). 


2” Shamsul, dalam Contesting Malayness, h. 138. 


2  Shamsulsilap benar apabila dia mengatakan bahawa Syarikat Hindia Timur berkuasa 
penuh di India dan Malaysia pada paruh pertama abad ke-17. Memanglah benar bahawa 
selepas Syarikat Hindia Timur Inggeris diasaskan pada tahun 1600 British telah mula 
mendarat di India (Surat) pada tahun 1612. Tetapi puncak kekuasaan British hanya 
tercapai mulai akhir abad ke-18 apabila dalam peperangan dengan Perancis di Eropah, 
Amerika Utara dan di bumi India sendiri, British telah dapat mengalahkan lawannya yang 
berakhir dengan kekalahan Perancis di India di tangan Robert Clive yang membawa 
kepada penaklukan atau penundukan hampir seluruh kerajaan raja-raja India oleh tentera 
British menjelang awal abad ke-19. Pada abad inilah kemuncak kekuasaan British itu 
memperlihatkan Syarikat Hindia Timur mereka memerintah India dengan menjadikan 
raja-raja India sebagai boneka. Bagi kawasan kepulauan Melayu pula, Belandalah yang 
berpengaruh secara politik pada abad ke-17. British hanya bertapak di Pulau Pinang pada 
tahun 1786 dan hanya mula bergerak menguasai daerah-daerah Melayu di kepulauan 
Asia Tenggara pada awal abad ke-19 melalui strategi yang diatur oleh Raffles. Lihat 
Shamsul Amri Baharuddin, “The Identity of Malaysian Historiography: A Brief Reflection 
of an Anthropologist', Teks Ucapan Dasar sempena Persidangan Kebangsaan Mengenai 
Sejarah Sarawak dan Sabah, di Universiti Malaysia Sabah, Kota Kinabalu, pada 17-18 Mei 
2006', h. 2. 


“4 Ibid. h.3-5. 
5 Lihat Shamsul “A History of Identity” dalam Contesting Malayness, h. 136-138. 
** Shamsul A. B., “The Identity of Malaysian Historiography', h. 3. 


” Lihat makalah Shaharil Talib dalam Edi Sediyawati dan Susanto Zuhdi (penyunting), 
Arung Samudera. Persembahan Memperingati Sembilan Windu A. B. Lapian, Pusat Penelitian 
Kemasyarakatan dan Budaya Lembaga Penelitian Universitas Indonesia Bekerjasama 
dengan Yayasan Adikarya IKAPI, Depok 2001, h. 771-782. 


23 Lihat Bernard S. Cohn, Colonialism and its forms of knowledge: the British Rule in India, 
Princeton University Press, Princeton, New Jersey, 1996. 

2? Shaharil Talib, “Colonial Knowledge' dalam Edi Sedyawati dan Susanto Zuhdi, Arung 
Samudera, h. 772. 


32? Lihat Callistus Fernandez, “Colonial Knowledge and the Invention of Malay Identity 
in Colonial Malaya: A Restrospect', Akademika Bil. 55, Julai 1999, h. 2. 


28 Melayu, Nasionalisme Radikal dan Pembinaan Bangsa 


3 Walaupunjudul lengkapnya jika diterjemahkan ke dalam bahasa Melayu ialah: Salasilah 
Segala Raja-Raja, kitab ini lebih dikenali dengan judul bahasa Arabnya iaitu: Sulalatus 
Salatin. Dalam perbualan lisan ia disebut “hikayat ”. 


2 Ahmat Adam, Letters of Sincerity: the Raffles Collection of Malay Letters, 1780 - 1824, 
Malayan Branch of the Royal Asiatic Society, 2009, Kuala Lumpur. 


3 Lihat John Bastin, “John Leyden and the Malay Annals', Journal of the Malaysian 
Branch of the Royal Asiatic Society, Vol. 75, Part 2, 2002, h. 107 - 108. 


34 Dalam bahasa Inggerisnya: Agent to the Governor General with the Malay States. 
Lantikan oleh Minto itu dibuat pada 19 Oktober 1810. Tujuannya ialah agar Raffles 
membuat persiapan untuk tentera British menyerang pulau Jawa dan merampasnya 
daripada tangan Belanda. Persiapan ini antara lain ialah agar Raffles dapat menjalin 
hubungan diplomatik dengan raja-raja dan para pembesar peribumi, khasnya yang 
berketurunan Melayu, bagi mendapatkan sokongan dan bantuan serta maklumat 
perisikan terhadap pertahanan Belanda di pulau Jawa. 


3 Lihat John Bastin, John Leyden and the Malay Annals (1821)” dalam Journal of the 
Malaysian Branch of the Royal Asiatic Society, vol. 75, part 2, December 2002, h. 107. 


36 Seyogia pula diingati bahawa Ibtahim anak kepada Kandu yang menjadi jurutulis 
Raffles semasa Raffles berada di Pulau Pinang dan Melaka memang secara peribadi 
berminat mencari manuskrip Melayu yang berbentuk sejarah atau hikayat. 


3 Misalnya nama “Keling' yang digunakan di dalam hikayat-hikayat Melayu adalah 
khusus dipakai dalam kalangan Melayu-Indonesia. 


3 Bahkan awal sebelum itu, Alexander Hamilton yang berkunjung ke Melaka dan 
Johor kira-kira antara tahun 1695 dan 1700 pun menggunakan istilah “Malaya' untuk 
merujuk kepada orang Melayu dan juga Tanah (atau negeri) Melayu. Hamilton mungkin 
terpengaruh dengan sebutan “Maleier “ oleh orang Belanda ketika merujuk kepada 
“Melayu”. Lihat Alexander Hamilton, A New Account of the East Indies, vols. 1-2, N. Israel, 
Amsterdam, 1970, h. 45-46, 50 dan 54.. 


32 Wang Gungwu, “The Melayu in Hai Kuo Wen-Chien Lu', dalam Wang Gungwu, Only 
Connect! Sino-Malay Encounters, Times Academic Press, Singapore, 2001, h. 40 


4 Ibid. 
4 Ibid. h. 43. 
-“ Lihat Asiatick Researches, vol. 12, John Murray, London, 1818, h. 102 - 158. 


868 Pangeran Anum sangat terkenal sebagai ketua lanun yang merompak kapal-kapal 
dagang orang Eropah, khasnya Inggeris, pada dasawarsa pertama abad ke-19. Dia 
kemudiannya menaiki takhta kesultanan Sambas apabila iparnya, raja Sambas, mangkat. 
Untuk maklumat lanjut mengenai Pangeran Anum lihat Captain Macdonald's Narrative 
of his Early Life and Services embracing an unbroken period of Twenty-Two Years (third 
edition), Cheltenham, circa 1840, h. 305-307. 


4 Lihat Sejarah Melayu (yang diusahakan oleh Shellabear), Penerbit Fajar Bakti, Kuala 
Lumpur, 1975. Kegunaannya adalah seperti: Melayu bangsanya: 1 kali (h. 2); peraturan 
segala raja-raja Melayu: 1 kali (h. 2); raja Melayu: 2 kali (h. 22); larangan raja Melayu: 1 kali 
(h. 57) istiadat raja-raja Melayu: 1kali (h. 60); sungai Melayu: 1kali (h. 16); hamba Melayu: 
2 kali (h. 20; 143); anak Melayu: 2 kali (h. 70; 208); hikayat Melayu: 2 kali (h. 2; 239); asal 
Melayu: 1 kali (h.71); baju Melayu: 1 kali (h. 155); adat Melayu tiada pernah durhaka: 1 kali 
(h. 194); hulubalang Melayu: 1 kali (h. 213); Melayu durhaka:1 kali (h. 215); orang Melayu: 
1 kali (h. 238). 


Mempertikaikan Kemelayuan: Identiti Melayu Menyeberang Sempadan 29 


5 Takrif dan jati diri Melayu itu pun berubah mengikut zaman dan keadaannya. Peralihan 
identiti bukan hanya berlaku kepada orang Melayu sahaja tetapi juga mengikut keperluan 
dan perkembangan tamadunnya, kepada seluruh bangsa manusia. la juga berlaku kepada 
orang Barat dan bangsa-bangsa Asia yang lain. 


46 Supraba (bukan Sapurba atau Sipurba atau Seperba) terbit daripada kata Suprabha 
yang dalam bahasa Jawa kuno bererti “bersinar kemilau, cemerlang atau gemilang'. 
Kata ini adalah kata pinjaman yang telah masuk ke dalam bahasa Melayu kuno. 
Perbincangan mengenai nama ini dan pengaruh bahasa Jawa kuno dalam Sejarah 
Melayu telah dikemukakan dengan panjang lebar dalam karya penulis yang bakal 
diterbitkan, “Sulalatu's-Salatin yakni pertuturan segala raja-raja”. Nama “Supraba' yang 
diberi oleh Wan Empuk dan Wan Malini itu merujuk kepada nenek moyang pada zaman 
'antah berantah' (yang dimitoskan) yang sangat purba sifatnya. Mengenai mitos nenek 
moyang purbakala yang turun ke bumi dalam bentuk tiga orang anak raja bersaudara 
yang berkendarakan lembu putih itu pula, yang masing-masing bernama Nila Pahlawan, 
Krisyna Pandita dan Nila Utama, ia mungkin melambangkan kedatangan ajaran agama 
Hindu yang berasaskan trimurti atau trisakti - gabungan tiga dewa Hindu yang utama, 
iaitu Siva (dewa pemusnah), Krishna (dewa pelindung) dan Brahma (dewa utama). Lihat 
Sejarah Melayu (edisi Shellabear, 1975), h. 18. 


7 Wa'adat|(perjanjian| yang dibuat antara Demang Lebar Daun dengan Sang Supraba 
melahirkan sumpah keramat yang mensyaratkan raja Melayu (penguasa) tidak boleh 
memberi 'aib (membuat aniaya atau berlaku zalim) ke atas rakyatnya dan rakyat Melayu 
pula tidak boleh bertindak derhaka terhadap rajanya. 


4“ Ketika Hang Tuah dibuang negeri ke Inderapura, dia pada suatu ketika telah menjadi 
tetamu Tun Teja, yang menghiburkannya dengan meminta lima orang biduan untuk 
menyanyi. Salah seorang biduan itu dengan merendah hati menyatakan bahawa ragam 
yang dibawanya bukanlah ragam Melayu tulen kerana walaupun dia Melayu tetapi dia 
kacukan, bukan seperti Melayu Melaka. Maka ditingkah oleh Hang Tuah, “Orang Melaka 
gerangan Melayu kacokan, bercampur dengan Jawa Majapahit!” Lihat Hikayat Hang Tuah, 
h. 175. 


4 Latar belakang 'kacukan' Raja Adityawarrnan, yang muncul sebagai raja pertama 
Minangkabau dalam abad ke-14 adalah contoh yang baik mengenai ini. Ibunya, Dara 
Jingga, bersama-sama emak saudaranya, Dara Petak, telah dibawa ke Jawa bersama- 
sama dengan angkatan Pamalayu yang menjarah ke kerajaan Melayu Darmasraya (Jambi) 
atas perintah Kertanagara, raja Singasari. Dara Petak telah dikahwini oleh raja Majapahit, 
Kertarajasa Jayawardhana. Manakala Dara Jingga pula diperisteri oleh seorang pembesar 
dari keluarga raja Majapahit. Daripada perkahwinan ini lahirlah Adityawarman yang 
berdarah Melayu dari sebelah ibunya, dan berdarah Jawa di sebelah bapanya. Walaupun 
dibesarkan dan dididik di keraton Majapahit, Adityawarman telah dikirim kembali ke 
Sumatera sekitar tahun 1339 untuk kemudiannya menjadi raja di Melayu; tetapi tidak 
lama di Melayu Adityawarman kemudiannya pergi ke Minangkabau untuk menjadi raja di 
sana. Lihat D.G.E. Hall, A History of Southeast Asia, edisi ke-3, Macmillan, London, 1968, h. 
88. Lihat juga Rusli Amran, Sumatra Barat Hingga Plakat Panjang, Penerbit Sinar Harapan, 
Jakarta, 1981, h. 29 - 33. 


Islam di Malaysia: Sedikit 
Latar Belakang Sejarahnya' 


Berasaskan sejarah, komitmen untuk membentuk sebuah negara yang mengakui 
hakikat sifat kepelbagaian etnik, budaya dan agama hanya kelihatan lebih 
jelas mulai tahun-tahun sekitar awal lima puluhan. Perbincangan dan polemik 
mengenainya didorong oleh dasar-dasar British selepas 1945 khasnya apabila 
Malayan Union atau Kesatuan Malaya dilaksanakan. Sesungguhnya sejarah 
dengan jelas menunjukkan bahawa asas atau fondasi pembinaan bangsa telah 
diletakkan pada awalnya oleh kerajaan kolonial British sebelum ia menyahjajahkan 
koloninya. Antara tiang fondasinya ialah bahawa Persekutuan Tanah Melayu 
yang dibentuk (dan kemudian, secara implisitnya Persekutuan Malaysia) 
mestilah berbentuk negara yang multietnik sifatnya, raja-raja Melayu diiktirafi 
kedudukannya, bahasa Melayu sebagai bahasa kebangsaan dan rasmi, dan Islam 
dijadikan agama Persekutuan. 


Kedatangan Islam ke Asia Tenggara 
Sejarah awal Persekutuan Malaysia tidaklah boleh dipisahkan daripada sejarah 
kawasan yang umumnya disebut dunia Melayu. Apabila kita berbicara mengenai 
kedatangan Islam di Malaysia maka kita tidaklah boleh meremehkan proses 
pengaruh-mempengaruhi yang berlaku pada masa atau era tertentu di antara 
wilayah-wilayah dalam dunia Melayu itu. Bukti-bukti sejarah menunjukkan bahawa 
selain daripada kedatangan para pedagang dan pendakwah Isam keturunan 
Arab, Parsi atau Indo-Parsi, dan India, pedagang-pedagang lain dan golongan 
santri dari kepulauan Nusantara juga telah membantu dalam penyebaran dan 
pemugaran Islam sejak dari awal. 

Menurut sumber arkeologi, pada abad ke-8 dan ke-9 pendatang-pendatang 
dari luar sudah pun berada di Semenanjung Malaysia. Bahawa orang Islam telah 


Islam di Malaysia: Sedikit Latar Belakang Sejarahnya 31 


berada di rantau Asia Tenggara sejak zaman itu telah terbukti daripada penemuan 
serpihan tembikar dan kaca bercorak seni Islam di Lembah Bujang, Kedah. Bukti 
lain merupakan batu nesan yang bertarikh 1 Rabiulawal 431H/21 Nov. 1039M yang 
ditemui di Champa. Di pulau Jawa juga telah ditemui batu nesan di daerah Leran, 
bertarikh 47 5H/1082M. Manakala di Sumatera pula, selain berdasarkan batu nesan 
Sultan Pasai, Malik al-Salih yang bertarikh 696H/1297M,* bukti kedatangan Islam 
juga berasaskan sumber China, Yuan-shi (zaman Kublai Khan), yang menyebut 
bahawa pada tahun 1282 raja “Sa-mu-tu-la” telah mengirim dua orang menterinya 
bernama Husin dan Sulaiman ke negeri China. 

Walaupun bukti arkeologi yang ditemui di beberapa tempat di dunia Melayu 
menunjukkan bahawa Islam telah berada di rantau Asia Tenggara sejak sekitar 
abad kesembilan atau kesepuluh, namun kurun yang tepat yang menunjukkan 
bila sebenarnya penduduk dunia Melayu itu benar-benar telah memeluk Islam 
secara beramai-ramai, masih belum tuntas dibahaskan. Bukti-bukti yang ada 
menunjukkan bahawa Islam berkembang di dunia Melayu secara beransur- 
ansur iaitu sejak abad ke-12, dan mencapai kemuncaknya pada abad ke-14 dan 
15. Berdasarkan naskhah-naskhah Melayu, pada tahap awalnya Islam mungkin 
juga telah disebarkan oleh kaum Sufi sama ada dari benua kecil India, dengan 
membawakan unsur-unsur Indo-Parsi, atau dari Asia Barat, ataupun dari kedua- 
dua tempat itu. Walaupun kemungkinannya ada bahawa unsur Syiah telah dibawa 
oleh pendakwah awal itu, tetapi aliran sunnah wal-jamaahlah yang akhirnya 
bertapak kuat dan tersebar luas. Tidak boleh dinafikan bahawa Islam secara lebih 
berkesan telah disebarkan oleh orang Arab - baik daripada kalangan pedagang 
mahupun pendakwah -- seperti yang dinyatakan di dalam Sejarah Melayu (atau 
Sulalatu's-Salatin). Pendapat ini juga berasaskan hakikat sejarah bahawa tidak 
pernah wujud sebuah kerajaan Syiah di alam Melayu. Betapapun demikian, pada 
pendapat penulis, berdasarkan penemuan-penemuan terkini, adalah juga jelas 
bahawa pendakwah-pendakwah yang datang dari benua kecil India yang terdiri 
daripada mubaligh keturunan India dan Parsi, atau mereka yang disebut sebagai 
puak Indo-Parsi, telah turut berperanan pada peringkat awalnya memperkenalkan 
agama Islam di Asia Tenggara, dan mereka itu terlebih dahulu datang ke Sumatera 
Utara dan kemudiannya baru menyebarkan Islam ke kawasan-kawasan pesisir 
Selat Melaka. 


Islam di Malaysia 

Di Malaysia, Islam kelihatan dengan jelas telah bertapak di Terengganu 
pada abad ke-14 iaitu berdasarkan bukti batu bersurat Kuala Berang yang 
bertarikh 7226H/1326M ataupun 788H/1386M.3 Apakah Islam di Terengganu itu 
berkemungkinan datang dari utara atau dari Sumatera masih belum dapat 
dipastikan. Harus disebutkan juga mengenai kedatangan Islam di Malaysia 
ialah penemuan sebuah manuskrip di Madai, iaitu dekat Lahad Datu, Sabah, 
dalam bahasa kaum Idahan. Menurut Tom Harrisson yang mengkaji manuskrip 
tersebut tarikh kedatangan Islam di situ dapat dianggarkan berlaku sekitar 
1408M (Harrisson 1972). Oleh yang demikian, dapat dikatakan bahawa hanya 


32 Melayu, Nasionalisme Radikal dan Pembinaan Bangsa 


selepas penubuhan kerajaan Melaka pada kira-kira 1400 baru tampak jelas 
agama Islam itu berkembang di kepulauan Melayu. Di Brunei sendiri pun, Islam 
berkemungkinan telah diperkenalkan sekitar 1350 dan bertapak kuat pada 
kira-kira 1400M (Harrisson 1972). Ini bermakna, seperti yang telah dinyatakan, 
kepesatan penyebaran Islam itu tampaknya lebih jelas berlaku pada abad ke-14 
dan ke-15. Seyogia diingati, pada umumnya ramai para sejarawan menganggap 
raja Melaka yang pertama memeluk Islam ialah Megat Iskandar Syah (r.1414- 
1423/24), iaitu putera pengasas kerajaan Melaka yang bernama Parameswara 
(1400/1401- 1413/14). Namun demikian, berdasarkan maklumat daripada sumber 
Cina dan Sejarah Melayu, pada zaman Seri Maharaja (1423/24 - 1444/45) (atau 
Sultan Muhammad Syah) Islam ternyata telah benar-benar kukuh bertapak di 
Melaka. Pada zaman itulah juga terdapat ramai para pedagang Arab, Parsi, India, 
Habsyah (Abyssynia) dan China datang ke pelabuhan Melaka untuk berdagang. 

Sewajarnya diingatkan, kemakmuran Melaka adalah disebabkan oleh 
beberapa faktor; tetapi faktor yang penting ialah hakikat bahawa kota 
pelabuhan itu mendapat perlindungan daripada kerajaan Ming China. Sejak 
awal lagi Melaka sememangnya telah diberi naungan oleh Maharaja Yong-le 
(r.1398-1424) yang mengikut beberapa sumber adalah seorang Muslim. Kerajaan 
China cuba menggunakan Melaka untuk memperkuat strategi dagangnya dan 
untuk menjalin hubungan dengan kerajaan-kerajaan luar China. Begitu rapatnya 
hubungan Melaka dengan China (sebelum penaklukan oleh Portugis) juga terbukti 
daripada lawatan yang dibuat oleh raja-raja Melaka ke istana Raja Ming seperti 
Parameswara (Ogos 1411), Megat Iskandar Syah yang menghadap Maharaja 
Yong-le sebanyak dua kali (Ogos 1414 dan September 1419) dan Sri Maharaja 
(Sultan Muhammad Syah) yang juga membuat dua kali kunjungan (April 1424 dan 
November 1433). Bahkan selain rajanya, duta atau perwakilan diraja Melaka juga 
telah menghadap maharaja China sebanyak 28 kali di antara 1405 hingga 1508.“ 


Sejauh manakah Melaka berperanan sebagai sebuah pusat 
penyebaran Islam? 

Daripada naskhah Sejarah Melayu kita mendapat maklumat tentang kewujudan 
masjid, kedatangan kaum dagang dan santri (golongan agama) dan bahawaraja 
Melaka menunaikan solat tarawikh dan merayakan malam dua puluh tujuh di 
masjid dengan penuh istiadat. Daripada Sejarah Melayu kita diberitahu bahawaraja 
Melaka Sultan Mansur Syah (dan Mahmud Syah), mempelajari ilmu tasawuf serta 
wujudnya kitab Dur al-Manzum (Rangkaian Mutiara) yang dikatakan dikarang oleh 
Maulana Abu Ishak dan dibawa ke Melaka oleh seorang Sufi bernama Maulana 
Abu Bakar. Malah Sultan Mansur Syah pernah menghantar utusan ke Pasai untuk 
bertanyakan sesuatu masalah agama. Namun apa yang tidak diberitahu ialah 
tentang pengkaryaan kitab-kitab agama oleh ulama Melaka sendiri. Bahkan yang 
lebih aneh, tiada terdapat di dalam Sejarah Melayu maklumat tentang wujudnya 
tempat rakyat belajar agama ataupun terdapat usaha mengembangkan Islam 
melalui pendidikan. Maka timbul pertanyaan bagi kita: apakah benar kerajaan 
Melaka itu sebuah kerajaan yang Islami yang berwibawa seperti kerajaan Aceh 


Islam di Malaysia: Sedikit Latar Belakang Sejarahnya 33 


pada penghujung abad ke-16 dan sepanjang abad ke-17 ataupun kerajaan Pasai 
yang mendahuluinya? 


Antara Melaka dengan Aceh sebagai kerajaan Islam 

Aceh seperti yang disahkan oleh bukti sejarah telah melahirkan ulama-ulama 
besar pada zaman selepas kejatuhan Melaka dengan menampilkan tokoh-tokoh 
seperti Hamzah Fansuri (w. 1527)”, Syamsuddin al-Sumatrai (w. 1630), dan Syekh 
Abdul Rauf al-Sinkili (w. 1693); Aceh malah telah menarik minat Syekh Nuruddin 
ar-Raniri (w. 1658) dari Randir, India, untuk datang berdakwah pada tahun 1637. 
Bahkan di Palembang pun nama ulama Abdul Samad al-Palembani (w. 1789) 
adalah amat terkenal pada abad ke-19. Demikian pula di Banten ulama Imam 
Nawawi al-Bantani (w. 1888) adalah salah seorang daripada ulama terkenalnya. 
Di Banjarmasin pula nama Muhammad Nafis al-Banjari (pengarang ad Durr an- 
Nafis) serta di Makasar ahli tasawuf, Yusuf Mengkasar (w. 1699), amat terkenal 
sebagai ulama besar yang turut menentang penjajahan Belanda. Di Patani, ulama 
terkenalnya ialah Syekh Daud Fatani (w. 1847). Seamua ulama ini meninggalkan 
karya-karya tulisan mereka. Sebaliknya pula di Melaka tiada sebuah pun karya 
agung Islam ditinggalkan. 

Mengapakah terjadi hal yang sedemikian di Melaka? Mungkin satu sebab 
ialah kerana kesultanan Melaka yang kaya itu hanya wujud sekitar seratus sepuluh 
tahun sahaja. Dalam sejarah pembinaan mana-mana tamadun pun, waktu yang 
panjang adalah sangat penting bagi pemantapan sesebuah budaya ketamadunan. 
Karya klasik orang Melayu, Sejarah Melayu, juga tidak menyatakan sama ada 
hukum syariah telah dilaksanakan oleh raja-raja Melaka, berbanding dengan 
raja-raja Aceh yang mewujudkan jawatan Syekhul Islam pada akhir abad ke-16 
atau awal abad ke-17. Sebaliknya kita diberitahu bahawa di Melaka pada abad 
ke-16 telah tampil seorang raja zalim yang membunuh bapa saudaranya, adiknya 
sendiri, saudara-saudara pupunya, dan akhirnya membunuh anaknya sendiri. Raja 
ini walaupun dinyatakan pernah belajar tasawuf ternyata tidak menampakkan 
perangai atau sifat-sifat seorang yang baik atau takut kepada Allah. 

Selepas Melaka jatuh di tangan Portugis dalam tahun 1511 tradisi Melayu- 
Islam yang ada itu, walau bagaimanapun, diteruskan di Johor dan Bentan oleh 
Sultan Mahmud Syah. Apabila baginda digantikan oleh anaknya, Sultan Alauddin 
Riayat Syah Il pada tahun 1528 Johor berada dalam keadaan tersepit antara kuasa 
Portugis di Melaka dengan kekuatan Aceh yang menganggap Johor sebagai 
musuh yang bersekongkol dengan Portugis yang kafir. Ini menyebabkan Johor 
diserang dan sultannya dibawa ke Aceh untuk dibunuh dalam tahun 1564.* Pada 
tahun 1613, pusat kerajaan Johor di Batu Sawar sekali lagi diserang dan dibinasakan 
oleh Sultan Iskandar Muda (1583 - 1636) yang selama pemerintahannya telah 
berusaha meletakkan Islam di persada yang tinggi di Aceh. 

Berasaskan bukti yang ada, pengaruh Aceh ke atas beberapa buah negeri 
Melayu telah memberi bekas sehingga terdapat dalam budaya dan bahasa 
tempatan unsur-unsur kebudayaan Aceh di negeri-negeri seperti Perak, Kedah, 
Pahang dan Johor.” Oleh yang demikian dapat dijangkakan bahawa pada awal 


34 Melayu, Nasionalisme Radikal dan Pembinaan Bangsa 


abad ke-17 ketika Aceh bangkit sebagai kerajaan Islam yang perkasa berserta 
dengan ulama-ulamanya yang berwibawa, Johor dan negeri-negeri Melayu yang 
di bawah bayang-bayang Aceh seperti Perak, Johor, Pahang dan Kedah* tentulah 
telah menerima pengaruh suntikan keagamaan dari Aceh setidak-tidaknya karya- 
karya agama yang berbentuk ajaran tasawuf tentulah telah dibawa masuk ke 
negeri-negeri Melayu tersebut. Walaupun pada abad tersebut orang Eropah 
telah berlumba-lumba mencari pengaruh dalam kalangan raja-raja Melayu demi 
melincirkan muslihat politiknya untuk berdagang, namun dalam kalangan rakyat 
biasa tentulah dapat diduga bahawa pada abad ke-17 itu penerusan tradisi Islamiah 
telah dilakukan oleh ahli-ahli tarekat seperti Tarekat Syatariyah, Naqsyabandiah 
dan Qadariyah dan lain-lain. Namun Islam pada periode ini dapat dikatakan berada 
dalam suasana kerajaan-kerajaan Melayu yang secara beransur-ansur semakin 
menampakkan kelemahan-kelemahan struktural dan kepimpinannya, seperti 
contoh yang ditunjukkan oleh Johor di bawah pemerintahan Sultan Mahmud 
Syah ke-2 (yang terkenal dengan gelar “Marhum mangkat dijulang”) yang dibunuh 
oleh salah seorang pembesarnya dalam tahun 1699. Kematiannya itu, yang 
menandakan tamatnya pemerintahan Sultan Johor terakhir yang berketurunan 
Melaka,” telahmembawa keadaan yang tidak tenteram pada pemerintahan raja- 
raja Melayu lantaran masuknya unsur Bugis dalam budaya politik feudal Melayu 
pada abad ke-18 dan awal 19. 


Faktor Bugis dalam budaya politik Melayu 

Abad ke-18 menyaksikan campur tangan panglima-panglima Bugis dalam 
percekcokan keluarga kerabat diraja. Ia bukan sahaja telah merubah corak politik 
raja-raja Melayu di wilayah yang dikenali sebagai Johor-Riau-Lingga dan Pahang, 
sampai ke abad yang ke-19, tetapi juga memberi bekas kepada citra kependudukan 
di negeri-negeri Melayu seperti Selangor, Negeri Sembilan, Perak dan Kedah. Yang 
tidak disentuh oleh pengaruh politik Bugis ialah negeri Pahang, Terengganu dan 
Kelantan, terutama sekali Kelantan dan Trengganu kerana sebelum 1909 masing- 
masing berada di bawah bayang pertuanan Siam. 


Inggeris Bertapak 
Abad ke-18 juga memperlihatkan East India Company sudah pun berjaya bertapak 
di bumi semenanjung Melayu. Pada tahun 1786 Sultan Kedah yang bermasalah 
dengan Siam telah melepaskan Pulau Pinang kepada Francis Light dengan 
pampasan sebanyak 6,000 ringgit Sepanyol untuk mendapatkan perlindungan. 
Pada tahun 1795 pula tentera E.I.C. mengambil alih Melaka dari tangan Belanda. 
Dalam tahun 1825, berasaskan Perjanjian Inggeris-Belanda, Melaka pun diserahkan 
kepada British sebagai tukaran dengan Benkulen (Bangkahulu) di Sumatera. 
Politik merebut wilayah antara kuasa-kuasa Eropah, terutamanya antara 
Belanda dengan British menyebabkan Singapura diambil oleh British pada tahun 
1819 dengan memperalatkan Sultan Husin Syah, dan Temenggung Abdul Rahman 
masing-masing selaku Sultan Singapura, Johor dan Pahang dan Temenggung 


Islam di Malaysia: Sedikit Latar Belakang Sejarahnya 35 


Singapura dan Johor. Pada tahun 1874 British pun campur tangan dalam perebutan 
kuasa di Perak dan dipendekkan cerita, akhirnya membawa kepada pendudukan 
negeri-negeri Selangor (1875), Pahang (1887) dan Negeri Sembilan (1889) oleh 
British. Melalui perjanjian dengan raja-raja Melayu, British menjajah Malaya secara 
tidak langsung iaitu melalui seorang Residen atau Penasihat British yang dilantik 
bagi setiap negeri Melayu. Nasihatnya wajib dipatuhi oleh raja-raja Melayu. 

Untuk menguruskan pentadbiran negeri-negeri Melayu British membentuk 
Majlis Negeri yang dianggotai oleh Sultan dan wakil orang Cina. Pengurusan 
agama Islam diletakkan di bawah urusan raja-raja iaitu melalui Majlis Agama 
dan Adat-Istiadat Melayu. Muslihat British ialah dengan cara ini segala yang 
bersangkutan dengan agama dapat dipisahkan daripada pemerintahan negeri 
seperti yang diamalkan dalam konsep separation of Church and State. 


Perkembangan Islam pada abad ke-19 

Namun penjajahan British tidak melunturkan Islam sebagai agama orang Melayu 
pada abad ke-19. Islam tetap subur dan dibangunkan melalui pertumbuhan 
sekolah-sekolah pondok terutamanya di negeri-negeri Melayu Bersekutu". 
Perkembangannya dibantu oleh penyebaran “kitab kuning” yakni bahan-bahan 
pengajaran dan pembacaan mengenai fardu ain yang ditulis atau disalin oleh 
ulama-ulama dari Patani, Kalimantan, Sumatera, dan pulau Jawa. Perkembangan 
tarekat dan kunjungan ulama-ulama dari Nusantara pun turut memugar dan 
menyuburkan akidah penganut-penganut Islam Malaysia. Maka lahirlah nama- 
nama ulama yang yang berjasa menyebarkan pendidikan pondok, seperti Tok 
Ku Pulau Manis atau Syekh Abdul Malik Abdullah Terengganu (Ww. 1736), yang 
sempat belajar di Aceh, selain di Mekah, Tok Kenali atau Tuan Guru Hj. Muhammad 
Yusof (w. 1933), Tok Kemuning atau Syekh Abd. Hamid Sinigal (w. 1938)), dan 
Tok Selehong atau Hj. Abd. Rahman Hj. Osman (w. 1935). Beberapa orang ulama 
juga terlibat dalam beberapa gerakan menentang British seperti yang dicontohi 
oleh Tok Ku Paloh dari Terengganu (w. 1917) dalam pemberontakan Pahang pada 
tahun 1898, dan Haji Abdul Rahman Limbong (w. 1929) dalam pemberontakan 
Terengganu tahun 1928. 


Gerakan Kaum Muda dan Pan-Islam 

Peralihan abad ke-19 ke abad ke-20 telah memperlihatkan pergolakan pemikiran 
dalam kalangan ulama dan cendekiawan Islam di Asia Barat. Idea-idea ulama 
seperti Sayid Jamaluddin al-Afghani (w. 1897) telah merangsang pemikiran dalam 
kalangan intelektual Mesir seperti Muhammad Abduh (w. 1905) dan Rashid Rida 
(w. 1935). Idea-idea mereka tersalur dalam majalah reformis Al-Manar. Tersentuh 
oleh gerakan pemikiran ini juga ialah ulama-ulama seperti Syeikh Ahmad Khatib 
al-Minangkabaui (w. 1916), imam besar di masjid al-haram di Mekah, Syeikh 
Tahir Jalaluddin asal Minangkabau, dan intelektual di Negeri Selat seperti Sayid 
Syeikh Ahmad al-Hadi, Haji Abbas Taha dan Syeikh Muhammad Salim al-Kalali, 
seorang saudagar Arab dari Aceh. Hubungan mereka ini dengan ulama-ulama di 


36 Melayu, Nasionalisme Radikal dan Pembinaan Bangsa 


Sumatera Barat seperti Haji Abdul Karim Amrullah (ayah penulis terkenal, Hamka) 
Syeikh Muhammad Jamil Jambek dan Haji Abdullah Ahmad telah mempengaruhi 
mereka untuk menyebarkan gerakan islah yang diprakarsai oleh golongan yang 
digelar “kaum muda”. Kesedaran untuk memperluaskan pendidikan sebagai 
wahana pemodenan masyarakat telah menyebabkan terdirinya beberapa buah 
madrasah baik di tanah Minangkabau mahupun di Tanah Melayu. Gelombang 
kesedaran ini jugalah yang telah memberi dorongan kepada pemuda dan pemudi 
dari Semenanjung Tanah Melayu untuk pergi belajar ke Sumatera Barat, India 
dan Asia Barat. 

Sejak pada awal abad ke-20 lagi British telah meramalkan kemungkinan 
orang Melayu dipengaruhi oleh gerakan Islam dari Asia Barat dan Indonesia. Untuk 
membendung kemaraan idea-idea pan-Islam itu British dengan persetujuan raja- 
raja Melayu telah memperkenalkan undang-undang enakmen Islam 1904 (seksyen 
9(B) bagi memastikan sesiapa yang mencetak dan mengedarkan tulisan berkaitan 
agama (dan politik) Islam tanpa mendapat izin sultan terlebih dahulu boleh 
dikenakan hukuman penjara atau didenda. British juga mewaspadai sokongan 
orang Melayu terhadap kerajaan Turki yang berperang di wilayah Balkan pada 
tahun 1913. Kebangkitan Islam antarabangsa pada zaman itu meyakinkan British 
bahawa usaha mewaspadai gerakan pan-Islam adalah sangat wajar. Demikian pula 
perlu dikawal berita tentang gerakan Turki muda pimpinan Kamal Attartuk, yang 
dikhuatiri akan mempengaruhi pembaca-pembaca akhbar Melayu pada tahun- 
tahun 1920-an dan tiga puluhan. British juga menaruh kebimbangan terhadap 
gelombang kebangkitan gerakan kaum muda di Tanah Melayu pada ketika itu. 
Semuanya ini mendorong British untuk memperketat undang-undang enakmen 
Islam melalui pindaan pada tahun 1925 yang disambut oleh kaum inteligensia agama 
dengan perbahasan yang intens di dalam akhbar-akhbar Melayu tahun 1930-an. 


Pers dan Pendidikan sebagai Pemangkin Kesedaran 

Akhbar dan majalah Melayu memang telah menjadi alat penting untuk meniupkan 
kesedaran dalam kalangan orang Islam di Malaya dan Singapura pada zaman 
sebelum Perang Dunia Kedua. Perbahasaan hangat mengenai penafsiran 
beberapa perkara tentang agama Islam telah melahirkan aliran pemikiran yang 
disebarkan oleh kaum muda. Pada masa itu penerbitan yang terkenal berani 
bersuara mengenai kepentingan orang Islam ialah majalah Al-Imam yang terbit 
di Singapura antara tahun 1906 dan 1908." Dalam salah satu keluarannya pada 
tahun 1907 Al-Imam telah mengkritik raja-raja Melayu yang tidak melaksanakan 
pemerintahannya mengikut lunas-lunas Islam.” Tetapi Al-Imam hanyalah satu- 
satunya suara yang cuba mengetuk akal fikiran cendekiawan Islam. Namun oleh 
sebab masalah kewangan ia berhenti terbit setelah beredar selama 18 bulan. 
Hanyalah pada dasawarsa berikutnya dan tahun-tahun tiga puluhan baru terlihat 
upaya cendekiawan Islam seperti Sayid Syeikh al-Hadi dan Abbas Hj. Taha cuba 
menggunakan media cetak untuk menyebarkan fikiran aliran kaum muda Islam 
yang bertujuan memodenkan cara berfikir masyarakat Islam di Malaya. 


Islam di Malaysia: Sedikit Latar Belakang Sejarahnya 37 


Pertumbuhan akhbar dan perkembangan pendidikan sekular (Maktab 
Perguruan Sultan Idris didirikan dalam tahun 1922) dan pendidikan agama 
telah didampingi oleh gerakan islah keagamaan dan kebangkitan kesedaran 
kebangsaan radikal di Tanah Melayu. Kesedaran itu juga dicetuskan oleh faktor 
ekonomi dan keadaan sosiopolitik yang menghimpit orang Melayu dewasa itu. 

Permulaan abad ke-20 memperlihatkan madrasah menjadi tempat 
penyediaan pendidikan moden Islam. Antara yang terkenal ialah Madrasah Al- 
Attas di Johor Bahru (1914), Madrasah Al-Masyhur yang diasaskan oleh beberapa 
orang Arab pada tahun 1916, Madrasah al-Idrisiyah di Kuala Kangsar (1926) 
Madrasah al-Khiariyyah al-Islamiyah, di Pokok Sena, Kedah (1936), dan madrasah 
di Gunung Semanggul yang didirikan dalam tahun 1934. Sejak tahun 1920-an 
hinggalah ke penghujung tahun tiga puluhan itulah terlihat kebangkitan semangat 
baru dalam kalangan para cendekiawan Islam yang terdiri daripada kaum guru 
dan lulusan madrasah. Idea-idea yang dibawa oleh golongan yang dinamakan 
Kaum Muda itu bukanlah tertumpu di Malaya sahaja. Kunjungan ulama-ulama 
Kaum Muda dari Sumatera Barat dan pulangnya pelajar-pelajar yang belajar di 
Minangkabau dan di Mesir apabila mereka telah bergaul dengan pelajar-pelajar 
Indonesia telah membantu dalam menyebarkan idea-idea mengenai kemajuan 
dan pemodenan sikap dan pentafsiran terhadap Islam. Tahun-tahun sebelum 
Perang Dunia Kedua juga telah memperlihatkan betapa madrasah-madrasah 
telah menyediakan tempat bagi murid-murid wanita untuk belajar. Rangsangan 
yang membawa kepada pembentukan inteligensia baru Islam pada dasawarsa 
itu seterusnya turut mendorong lebih ramai penuntut Melayu aliran agama untuk 
melanjutkan pengajiannya ke universiti Azhar, Mesir, dan ke beberapa institusi 
pengajian Islam yang lain di Asia Barat, khususnya di Mekah dan Madinah. Tiupan 
semangat baru ini jugalah yang telah mendorong pelajar-pelajar dari Indonesia 
dan Malaya yang belajar di Kaherah untuk menggembleng tenaga dalam tahun 
1925 bagi menerbitkan majalah berjudul Seruan Azhar, dan kemudiannya, apabila ia 
berhenti terbit pada tahun 1927, digantikan pula oleh Pilihan Timur". Pelajar-pelajar 
yang aktif itu juga bercita-cita mahu menyatukan bangsa rumpun Melayu dan 
memajukan Islam melalui pentafsiran baru seperti yang dibawa oleh reformis Mesir. 


Tumbuhanya Kesedaran Politik 

Menjelang pecahnya Perang Dunia Kedua golongan inteligensia yang berjiwa Islam 
dan sedar politik telah mulai terbentuk. Menjelang tahun 1930-an telah timbul 
perbahasan dalam kalangan puak Kaum Muda mengenai keperluan menubuhkan 
sebuah persatuan ulama. Turut dibicarakan juga ialah soal perpaduan umat 
Islam. Di Perak, pelajar-pelajar Ma'ahad al-Ihya asSyarif telah dipengaruhi oleh 
gerakan kebangsaan yang bercita-cita mahu mengusir penjajahan. Apabila 
Kesatuan Melayu Muda didirikan dalam tahun 1937 sebuah cawangan telah 
didirikan di Gunung Semanggul dengan para ahlinya terdiri daripada guru-guru 
dan pelajar-pelajar ma'ahad di situ. Penubuhan Partai Kebangsaan Melayu Malaya 
pada Ogos 1945 merupakan fasa baru dalam gerakan menentang British yang 


38 Melayu, Nasionalisme Radikal dan Pembinaan Bangsa 


dengan jelas manampakkan sekali lagi pengaruh dari Indonesia. Timbul usaha 
gerakan kiri ini untuk bekerjasama dengan gerakan kiri orang bukan Melayu 
dengan menubuhkan Pusat Tenaga Rakyat, sebuah badan yang menggabungkan 
pertubuhan-pertubuhan kiri Melayu, dan kemudiannya bergabung dengan 
pertubuhan gabungan kiri orang bukan Melayu di dalam AMCJA-PUTERA*" untuk 
memperjuangkan kemerdekaan. Tetapi gerakan antipenjajahan ini juga mendapat 
sambutan di maktab-maktab agama. Dengan kerjasama puak kiri gerakan 
nasionalis Melayu, satu perhimpunan besar telah diadakan di Gunung Semangul 
pada tahun 1947. Ia dihadiri oleh sekitar 2,000 orang yang terdiri daripada alim 
ulama dan cendekiawan Islam lainnya untuk menubuhkan Pusat Perekonomian 
Melayu Se Malaya (PEPERMAS) dan seterusnya Majlis Agama Tertinggi Se Malaya 
(MATA) dan Lembaga Pendidikan Rakyat (LEPIR). Penubuhan badan-badan ini 
jelas menjadi contoh pada generasi terkemudian bahawa permasalahan ekonomi 
dan soal perpaduan umat Islam di Malaya (dan kemudiannya Malaysia), serta 
pendidikan adalah tiga persoalan pokok bagi pembinaan sesebuah negara 
bangsa. Tetapi selepas gagalnya kerjasama antara gerakan nasionalis kiri'* Melayu 
dan bukan Melayu di dalam AMCJA-PUTERA, golongan agama yang bergerak di 
dalam MATA pun merancangakan penubuhan sebuah parti politik yang diberi 
nama Hizbul Muslimin pada Mac 1948. Antara mereka yang terlibat dalam upaya 
penubuhannya ialah Ustaz Abu Bakar al-Bakir, Dr. Burhanuddin al-Helmy, dan 
Datuk Asri Muda. 

Tetapi usia Hizbul Muslimin ternyata singkat. British dan raja-raja Melayu 
mencurigai gerakan yang berpusat di Gunung Semanggul itu. Bahkan amaran 
Dato' Onn Jaafar bahawa UMNO harus mewaspadai “bahaya dari Gunung”, 
menunjukkan betapa parti itu tidak disenangi oleh pihak berkuasa. Apabila 
berlaku pemberontakan komunis pada pertengahan 1948, yang membawa 
kepada pengisytiharan Darurat oleh British, parti Hizbul Muslimin yang dituduh 
bersubahat dengan komunis, pun diharamkan. Akibatnya, beberapa orang 
pemimpinnya seperti Ustaz Abu Bakar al-Bakir telah ditahan oleh British. Justeru 
disebabkan kehilangan Hizbul Muslimin itulah maka dalam bulan November 1951 
telah ditubuhkan sebuah parti yang dikenali sebagai Parti Islam Se Tanah Melayu 
yang bertekad pada ketika itu untuk menyaingi UMNO dalam mendapatkan 
kemerdekaan. 

Sejarah perkembangan Islam di Malaysia tidak boleh dipisahkan daripada 
sejarah tersebarnya agama Islam di Asia Tenggara, khasnya di dunia Melayu. Sejak 
awal lagi Islam telah tumbuh dan berkembang dalam suasana dan persekitaran 
antarabangsa kerana pertumbuhannya berlaku di kota-kota pelabuhan yang 
didatangi oleh bangsa-bangsa dari pelbagai negeri dan teluk rantau. Walaupun 
Malaysia telah dijajah selama berabad-abad namun agama Islam yang dianuti 
oleh sebilangan besar rakyat Malaysia hari ini sukar disekat perkembangannya 
sejak ia mula bertapak. Kemasukan aliran-aliran pemikiran Islam dari luar, baik 
dari Asia Barat mahupun dari benua kecil Asia Selatan, juga dari wilayah dunia 
Melayu sendiri, telah membantu menjadikan Islam sebuah agama yang terus 
hidup subur dan bersifat dinamis. Melalui agama Islam yang subur dan dinamis 
inilah jati diri dan sistem nilai dan kebudayaan orang Melayu itu dibentuk. Bab 


Islam di Malaysia: Sedikit Latar Belakang Sejarahnya 39 


berikut akan cuba melihat persoalan adat dan nilai budaya orang Melayu sebagai 
wadah pembentukan citra Melayu baik dari segi kemasyarakatannya mahupun 
budaya politiknya. 


Nota 


! Makalah yang dibentangkan di Persidangan Persatuan Pelajar-Pelajar United Kingdom 
dan Eyre yang diadakan di Universiti Warwick, United Kingdom, pada 31 Mac 2012. 


* Anaknya Malk al-Zahir pula mangkat pada 726H/1326M. 


3. Tarikh tepatnya sukar ditentukan kerana sebahagian daripada batu yang bertuliskan 
tarikhnya itu telah sompek. 


4. Ming-Shi-lu (1418 - 1509). Lihat Geoff Wade (translator), Southeast Asia in the Ming 
Shi-lu. An Open Access Resource Singapore: Asia Research Institute and the Singapore 
E-Press, National University of Singapore, 2005, http:e-press.nus.edu.sg/ms/. Diakses 
pada 13 September 2012. 


? Tarikh kematian Hamzah Fansuri pada mulanya dikatakan sekitar 1590 tetapi dengan 
penemuan batu nisannya di Mekah maka tarikh kematiannya jelas lebih awal lagi. Lihat 
Claude Guillot dan Ludvik Kalus, Batu Nisan Hamzah Fansuri, Departemen Kebudayaan 
dan Pariwisata Ecole frangaise d'Extreme-Orient Forum Jakarta-Paris, Jakarta, 2007, h. 
4-5. 

* Ini berlaku dalam zaman pemerintahan raja Aceh yang bernama Sultan Alauddin 
Riayat Syah al-Kahar (1539 - 1571). 

7 Gelar bangsawan, Datuk Maharaja Lela, misalnya adalah gelaran yang dibawa oleh 
Aceh ke Perak. Demikian pula kata-kata seperti 'goga', utus (dari utoih yang bermakna 
tukang) dan “sorong' (yang bererti merasuah) adalah katas-kata asal Aceh. Bentuk ukiran 
batu nesan yang disebut “batu Aceh' yang terdapat di perkuburan lama di Kedah, Pahang 
dan Perak juaga adalah pengaruh Aceh. Begitu juga setengah-setengah gaya pakaian 
dan jenis makanan Aceh yang telah menjadi sebahagian daripada kebudayaan tempatan 
negeri-negeri yang mengalami pertembugan budaya dan politik dengan Aceh. 


8 Padazaman pemerintahan Iskandar Muda tentera Aceh telah beberapa kali (1617, 1630 
dan 1634) menyerang Pahang dan pada serangan pertamanya telah melarikan rajanya ke 
Aceh. Di antara 1619 dengan 1620 tentera Aceh juga menyerang Kedah Perak dan Johor. 
Menurut Adat Aceh yang ditulis pada masa pemerintahan Iskandar Muda, ramai rakyat 
Perak, Pahang, Kedah dan Johor berserta kerabat diraja masing-masing telah dilarikan ke 
Aceh. Pada tahun 1623 Johor diserang lagi oleh Iskandar Muda lantaran rajanya disyaki 
menyebelahi Portugis di Melaka. 


* Selepasitu sultan yang memerintah kerajaan Johor adalah dari keturunan Bendahara 
yang bermula dengan Sultan Abdul Jalil. Pusat kerajaan Johor juga telah berpindah ke 
Riau dan dikenali dengan nama kerajaan Johor-Riau-Lingga dan Pahang. Di Pahang 
selepas kematian bendahara yang memerintah Pahang, telah berlaku perang saudara 
(1857 - 1863) antara Tun Mutahir dengan Wan Ahmad kerana merebut takhta; akhirnya 
pada tahun 1863 Wan Ahmad berjaya mengambil kuasa dengan gelar Sultan Ahmad. 


* Diwujudkan pada tahun 1896. 


" Dipihak Inggeris pula, upaya untuk menampung keperluan membaca orang Melayu 
telah dirintis oleh Walter Makepiece apabila dia menerbitkan Utusan Melayu pada tahun 
1907. 

2 Al-Imam,14 April 1907. 


40 Melayu, Nasionalisme Radikal dan Pembinaan Bangsa 


3 Walau bagaimanapun madrasah terawal yang didirikan di Negeri Selatialah Madrasah 
Masriyah di Pulau Pinang (1906) dan Madrasah al- Iqbal di Singapura (1908). 


4 Majalah ini dikendalikan oleh Iljas Yaakub dan Janan Taib dari Minangkabau, dan 
dibantu oleh Othman Abdullah dari Tanah Melayu. 


5 Kependekan bagi All-Malaya Council of Joint Action dan Pusat Tenaga Rakyat. 


* Kegagalan itu menjadi kenyataan apabila gagasan Persekutuan Tanah Melayu 
dilaksanakan oleh British pada 1 Februari 1948 bagi menggantikan Malayan Union yang 
telah dimansuhkan. Kegagalanitu membawa perpecahan kepada gabungan Pusat Tenaga 
Rakyat dengan All-Malaya Council of Joint Action yang menolak gagasan Persekutuan 
kerana British tidak sanggup menjanjikan pemerintahan sendiri berasaskan demokrasi 
untuk rakyat Malaya. 


4 


Perpaduan Umat Melayu: 
Satu Tafsiran Sejarah' 


Bab ini akan cuba melihat budaya politik Melayu atau Malay political culture 
dengan menelusuri budaya siasah Melayu zaman purbakala. Penulis cuba 
melihat dan mentafsirkan bagaimana pegangan nilai-nilai lama Melayu itu telah 
mempengaruhi politcal culture dan nilai-nilai orang Melayu pada zaman ini. 
Untuk membuat tafsiran sejarah budaya politik orang Melayu itu penulis telah 
menggunakan sumber-sumber seperti Sejarah Melayu, pandangan orang Portugis 
seperti yang tercatat dalam tulisan mereka pada abad ke-16, tulisan-tulisan 
pengkaji Barat mengenai orang Melayu, karya Abdullah Abdul Kadir Munsyi 
dan perbendaharaan koleksi kata-kata adat, perbilangan, gurindam dan pantun 
Melayu yang kesemuanya, pada perkiraaan penulis menggambarkan pemikiran 
Melayu itu. 

Apabila berbicara tentang umat Melayu kita sebenarnya membicarakan 
suatu kelompok etnik yang terdiri daripada beberapa suku, bertutur dalam 
beberapa bahasa atau dialek yang dianggap mempunyai persamaan lantaran 
semuanya tumbuh dalam suatu rumpun. Dewasa ini, jika kita berbicara tentang 
orang Melayu di Malaysia, kita tidak dapat lagi lepas daripada penakrifan 
antropologinya dan penakrifan sosiobudaya dan sosiopolitiknya. Menurut takrifan 
antropologi, yang dikatakan Melayu itu ialah: kumpulan etnik yang berkulit antara 
kuning langsat dan sawo matang, berbahasa Melayu, dan terdapat di merata 
kawasan di Gugusan Kepulauan Asia Tenggara dari Sumatera sampailah ke Irian, 
dan dari Tanah Semenanjung sampailah ke pulau Timur. Betapapun demikian, 
di Sumatera, Semenanjung Tanah Melayu dan pulau-pulau berdekatan dengan 
pesisirnya juga di Borneo'lah terdapatnya bilangan terbesar orang Melayu itu 
dengan semuasifat kebangsaannya yang tersendiri. Dari sudut sejarahnya, orang 
Melayu itu disifatkan sebagai bangsa yang mendiami kawasan-kawasan lembah, 
jalan-jalan air, seperti di kuala-kuala dan muara, juga di pinggir-pinggir dan hulu 


42 Melayu, Nasionalisme Radikal dan Pembinaan Bangsa 


sungai. Orang Melayu itu dinamakan Melayu lantaran bahasa yang dituturkannya. 
Takrif Melayu seperti yang ditakrifkan oleh Perlembagaan Persekutuan Malaysia 
ialah: “Melayu bererti seseorang yang menganut agama Islam, (dan) secara 
kebiasaannya bertutur dalam bahasa Melayu, mematuhi adat Melayu...” Tetapi 
secara umum Istilah “Melayu” itu juga dari segi kebudayaannya merangkumi 
suku-suku kaum dalam rumpun Melayu yang beragama Islam dan yang hidup 
seperti orang Melayu umumnya. Bahasa-bahasa yang mereka tuturkan juga 
adalah tergolong dalam kelompok rumpun bahasa Melayu. Oleh yang demikian 
terdapat orang Melayu di merata tempat. Terdapat misalnya orang Melayu di 
Champa, lembah Mekong, dan kawasan pantai Kambuja. 

Pada dasarnya sifat-sifat keperibumian Melayu itu telah banyak dilentur, 
dibentuk dan dikembangkan serta dirubah oleh kaum imigran dan unsur-unsur 
kebudayaan yang datang dari seberang laut; dari Asia orang Melayu menerima 
pengaruh dari India dan Cina; sementara dari Asia Barat pula pengaruh Arab 
telah membawa kesan yang mendalam kepada kebudayaan Melayu. Setelah 
bertembung dengan Eropah, akibat penjajahan yang berabad-abad, orang 
Melayu pun menerima pula pengaruh Eropah. Pengaruh-pengaruh luar ini amat 
jelas kelihatan pada bahasa Melayu itu sendiri. Pengalaman sejarah menerima 
unsur-unsur luar ini juga menyebabkan orang Melayu lebih menyesuaikan diri 
dengan perubahan. Tetapi walaupun demikian, dalam pada mereka boleh 
menyesuaikan diri dengan keadaan yang berubah-ubah, orang Melayu masih 
mampu mengekalkan jati dirinya dan ikatan-ikatan intelektual dan emosinya 
dengan dunia silam keMelayuannya 

Bagi orang Melayu, kontak dengan beberapa tamadun luar juga telah 
menyebabkan tamadun Melayu itu berkembang sehingga lahirlah beberapa 
kerajaan Melayu yang besar, seperti Malayu, Sriwijaya, Palembang, Melaka, Brunei 
dan Sulu. Tetapi Islamlah yang telah memberi kekuatan kepada jati diri Melayu itu 
baik dari segi tamadunnya mahupun dari segi polity Melayu itu sendiri, sehinggakan 
apabila disebut Melayu maka ia tak dapat tidak mesti beragama Islam. 

Menurut Crawfurd* (1783 - 1868), seorang pegawai British yang mengkaji 
dan menulis mengenai orang Melayu pada awal abad ke-19, nasion Melayu itu 
dapat dibahagikan kepada tiga: mereka yang bertamadun, lantaran memiliki 
aksara dan tulisan; mereka yang tinggal di laut yang juga dikenali sebagai “Orang 
Selat” atau “Orang Laut”, dan mereka yang tinggal di kawasan pedalaman yang 
banyak bergantung kepada sumber hutan. Dalam kalangan ketiga-tiga kelompok 
ini bahasa Melayu adalah bahasa perhubungan antara mereka. 

Tamadun Melayu, menurut sesetengah pihak pada hari ini, bermula daripada 
zaman kesultanan Melaka. Tetapi sejarah perkembangannya itu sebenarnya 
boleh ditelusuri bermula pada zaman bangkitnya kerajaan Sriwijaya pada abad 
ke-7, kerajaan Malayu (Muara Takus, diwilayah Jambi sekarang) kira-kira pada 
waktu sama, sehinggalah lahirnya Melaka pada penghujung abad ke-14 atau awal 
abad ke-15 dan kemudiannya disusuli oleh kerajaan Brunei pada awal abad ke-16. 
Walaupun sering dikatakan zaman kesultanan Melaka itu adalah zaman gemilang 
kerajaan Melayu, tetapi sebenarnya sangat sedikit yang kita ketahui mengenainya. 
Sememangnya kita tiada mempunyai banyak maklumat mengenai zaman Melaka 


Perpaduan Umat Melayu: Satu Tafsiran Sejarah 43 


itu kecuali yang diambil daripada sumber Sejarah Melayu dan sumber Portugis. 
Menurut Tome Pires, yang terkenal kerana karyanya “Suma Oriental”, orang 
Melayu adalah peribumi negeri Melaka ketika Portugis sampai ke negeri itu dalam 
tahun 1509 dan kemudian menaklukinya pada tahun 1511. Sumber Portugis juga 
menyatakan bahawa penduduk Melayu pertama yang menghuni Melaka ialah 
orang Bajau |(Bajus P atau Orang Selat. Pentadbiran Melaka adalah berdasarkan 
hierarki yang menempatkan sultan pada kedudukan paling atas. Sultan melantik 
pegawai istana yang bergelar Paduka Raja, diikuti oleh Bendahara, Laksamana dan 
Temenggung. Manakala Syahbandar adalah pegawai yang berhubungan dengan 
nakhoda-nakhoda kapal atau jong. Pengawasan terhadap kaum pedagang yang 
terdiri daripada beberapa suku kaum adalah tanggungjawab beberapa orang 
Syahbandar yang ditugaskan untuk mengelolakan pedagang-pedagang mengikut 
kaum atau bangsanya. 

Dari segi sejarahnya, orang Melayu yang terlibat di lapangan perniagaan 
dan perdagangan kebanyakannya terdiri daripada golongan bangsawan. Sangat 
sedikit bukti yang menunjukkan rakyat jelata Melayu terlibat secara besar-besaran 
dalam perniagaan pada zaman kesultanan Melaka. Menurut sumber Portugis 
dan daripada Sejarah Melayu sendiri, yang terlibat hanyalah Sultan, Bendahara 
dan para khoja, santri dan orang Jawa. Kalau ada pun perniagaan yang dilakukan 
oleh rakyat jelata pada abad-abad selepas kedatangan Barat, maka ia hanyalah 
bersifat barter sahaja. Dalam banyak kes, perniagaan dibiarkan untuk orang 
bangsawan atau orang asing mengendalikannya, misalnya pada zaman kesultanan 
Melaka pedagang dari tanah Arab, Habshah, Parsi, China, India dan Jawa yang 
benar-benar terlibat dengan perniagaan. Tetapi dalam pada itu, sejarah juga 
menunjukkan bahawa dalam keadaan orang Melayu itu berada di negeri asing, 
mereka berkemungkinan menjadi saudagar atau pedagang yang berjaya. Pada 
abad ke-17, misalnya, terdapat ramai orang Melayu dari Melaka, Johor, Patani dan 
tempat-tempat lain di Tanah Semenanjung yang berdagang di Makasar. Dan pada 
pertengahan abad ke-19 pula komuniti pedagang-pedagang Melayu telah wujud di 
Kambuja. Mengapakah mereka tidak berjaya di tanah air mereka sendiri? Anthony 
Milner menyatakan bahawa ketiadaan orang Melayu berdagang di negeri-negeri 
Melayu justeru kerana sikap raja-raja mereka yang tidak menggalakkan pedagang- 
pedagang Melayu tetapi sebaliknya rakus memeras mereka.” 

Sebenarnya, dalam zaman prakolonial, susun lapis masyarakat menunjukkan 
bahawa masyarakat Melayu terbahagi kepada dua kelas: yang memerintah dan 
yang diperintah. Yang memerintah adalah golongan bangsawan atau pembesar 
dan yang diperintah ialah rakyat jelata. Golongan hamba adalah termasuk di 
dalam lapisan kedua ini. Seluruh kebudayaan tinggi orang Melayu itu tertumpu 
di istana dan raja adalah pemimpin dan pencorak nilai sosial, dan budaya politik 
orang Melayu. Pada zaman tradisional, masyarakat Melayu tidak mengenali 
“kelas menengah”. 

Oleh yang demikian institusi Raja adalah satu-satunya paksi yang mengitari 
pemikiran budaya orang Melayu. Dalam keadaan zaman tradisional, rajalah 
yang memimpin walaupun golongan keagamaan menjadi pemimpin di bidang 
agama tetapi semuanya ditentukan oleh raja. Dalam citra budaya poiltik orang 


44 Melayu, Nasionalisme Radikal dan Pembinaan Bangsa 


Melayu faktor kesetiaan adalah paling utama. Tetapi sikap tunduk kepada raja 
juga disebabkan oleh faktor takut terhadap raja dan ini ditentukan oleh hakikat 
bahawa masyarakat Melayu itu hanya terbahagi kepada dua kelas tadi. 

Di dalam kitab Sejarah Melayu, disebutkan peristiwa Demang Lebar 
Daun, raja Palembang, menghadap Sang Supraba yang turun dari keinderaan 
(kayangan). Demang Lebar Daun memanggil Sang Supraba dengan gelar “ke 
bawah Duli Yang Dipertuan” pada ketika dia menyerahkan puterinya untuk 
diperisteri oleh Sang Supraba (yang setiap kali beristeri akan,mendapati isterinya 
setelah digauli menjadi “kedal” kerana “ketulahan””). Kata Demang Lebar Daun, 


“Adapun Tuanku segala anak cucu patik sedia akan jadi hamba ke bawah Duli 
Yang Dipertuan; hendaklah ia diperbaiki oleh anak cucu Duli Tuanku. Dan jika ia 
berdosa, sebesar-besar dosanyapun, jangan difadhihatkan | dihina atau diberi 
malu |, dinista dengan kata-kata yang jahat; jikalau besar dosanya dibunuh, 
itupun jikalau berlaku pada hukum Syarak.”” 


Sang Supraba menjawab, 
“|... |hamba minta satu janji pada bapa hamba.” 
Tanya Demang Lebar Daun: “Janji yang mana itu Tuanku?”? 


Maka berkata Sang Supraba, “Hendaklah pada akhir zaman kelak anak cucu 
bapa hamba jangan durhaka pada anak cucu kita; jikalau ia zalim dan jahat 
pekerti sekalipun.” 


Jawab pula Demang Lebar Daun: 


“Baiklah, Tuanku. Tetapi jikalau anak buah Tuanku dahulu mengubahkan dia, 
maka anak cucu patik pun mengubahkanlah.”” 


Berkatalah Sang Supraba: “Baiklah, kabullah hamba akan wa'adat itu.”" 


Dialog klasik antara Demang Lebar Daun dan Sang Supraba ini adalah seperti 
suatu Magna Carta, suatu wa'adat (convenant), suatu perjanjian yang, menurut 
pemikiran dalam budaya politik Melayu, menuntut kesetiaan rakyat kepada 
rajanya, tetapi raja pula wajib berlaku adil kepada rakyatnya; samalah keadaannya 
iaitu pemimpin wajib bertanggungjawab dan adil kepada yang dipimpin. Jika 
wa'adat ini diubah terlebih dahulu oleh raja maka menurut Demang Lebar Daun 
anak cucunya wajar mengubahkannya pula. 

Taat setia kepadaraja adalah ciri utama dalam pemikiran politik orang Melayu 
pada zaman dahulu. Hal ini ada kaitannya dengan cara orang Melayu menanggapi 
keadaan politik melalui konsep kerajaan; mereka menganggap bahawa mereka 
tinggal dalam suatu masyarakat yang berkisar pada institusi raja. Raja bukan 
sahaja menjadi fokus rakyat Melayu dalam apa-apa sahaja yang berkaitan dengan 
kehidupan berpolitik, tetapi raja juga dilihat sebagai penguasa yang melindungi 
kehidupan beragamanya dan kepuasan psikologinya. Oleh sebab itu, menurut 


Perpaduan Umat Melayu: Satu Tafsiran Sejarah 45 


A. C. Milner, seorang sarjana yang telah menghasilkan suatu kajian mengenai 
budaya politik orang Melayu, kesedaran orang Melayu terhadap jati dirinya, yang 
melibatkan namanya, reputasinya dan martabatnya berkisar di sekitar institusi 
yang dinamakan “kerajaan”.” Sifat budaya politik Melayu yang berkisar pada 
institusi raja dan kerajaan ini menyebabkan British secara sedar dan dengan mudah 
dapat menguasai Tanah Melayu pada abad ke-19 sehinggalah tercetusnya Perang 
Dunia Kedua. Pemerintahan British itu adalah melalui raja-raja Melayu. 

Pada abad ke-19, seorang pengkritik tajam terhadap orang Melayu secara 
terang-terang meletakkan raja sebagai sumber segala kemunduran orang Melayu. 
Ketika membuat lawatan ke Terengganu, Munsyi Abdullah mendapati rakyat 
negeri itu miskin, malas dan lalai: 


Syahdan, adalah sebab segala perkara ini jadi, sebab aniaya rajanya dan tiada 
betul perintahnya. Maka pecahlah hati segala rakyat. Maka adalah pada fikir 
mereka itu, baiklah aku miskin demikian, tiada susah; dapat pagi makan pagi; 
dapat petang makan petang. Dan kalau ada berharta atau berumah baik atau 
berladang dan kebun besar, niscaya dicarikan raja sesuatu jalan, diambilnya 
dan dipinjamnya atau dipintanya. Maka jikalau tiada diberi, dirampasnya: dan 
kalau melawan, habis sekalian anak buah dibunuhnya |... |? 


Apa yang cuba dihuraikan oleh Abdullah di sini ialah bahawa ketaasuban orang 
Melayu terhadap rajanyalah yang menyebabkan orang Melayu itu mundur. 
Punahnya sebarang inisiatif untuk rajin dan berusaha pun disebabkan oleh 
“kerakusan” raja mengambil alih apa sahaja yang dimiliki atau mampu dimiliki 
oleh rakyatnya. 

Dalam konteks yang lebih moden, institusi raja tidaklah lagi berfungsi kepada 
orang Melayu seperti keadaannya pada zaman abad ke-19 dan sebelumnya. Tetapi 
institusi “kerajaan” yang dihuraikan oleh Anthony Milner sebagai sesuatu yang 
penting dalam budaya politik Melayu pada zaman abad ke-19 itu kini dijelmakan 
semula dalam bentuk dan cara orang Melayu berhubungan dengan kumpulan 
elitnya, termasuk kepemimpinan politik, di mana dalam institusi itu pemimpinlah 
yang mengambil alih peranan raja. Tidaklah keterlaluan jika dikatakan bahawa 
dalam budaya politik Melayu zaman sekarang ini, kesetiaan kepada pemimpinlah 
yang lebih diutamakan dan bukan ideologi atau prinsip perjuangan umat; 
dalam konteks mengutamakan kesetiaan ini, perbezaan pendirian dianggap 
penderhakaan terhadap kepemimpinan. Ini bermakna jika seseorang itu berani 
melawan pemimpinnya maka seperti kata gurindam: 


Penjawat membawa pedang 
Pedang panjang kilau-kilauan 
Tanda mufakat akan tiba 

Tanda kata akan selesai 

Tak ada sanggah-menyanggah 
Yang penyanggah dipancung putus 
Yang menentang dibunuh mati 
Yang khianat disudahi 

Yang salah dibuang jauh. 


46 Melayu, Nasionalisme Radikal dan Pembinaan Bangsa 


Kepemimpinan dalam budaya politik Melayu tradisional juga bererti 
mencari kekayaan untuk memastikan seseorang raja itu dapat mengekalkan 
ketaatan dan kesetiaan pengikutnya. Menurut John Anderson yang membuat 
catatan mengenai keadaan di pesisir timur Sumatera pada abad ke-19, berbeza 
dengan orang Cina dan Batak, yang sangat kikir dari segi berbelanja, tetapi gemar 
mencari wang, orang Melayu lebih senang membelanjakan wangnya untuk para 
pengikutnya. Pada pengamatan Anderson di Sumatera Timur, seseorang raja 
Melayu hanya boleh dikatakan kaya atau berdarjat jika dia memiliki ramai para 
pengikut. Kata Anderson juga, orang berkumpul di sekeliling pemimpin yang kaya 
justeru mereka itulah yang boleh membahagi-bahagikan barang kepada rakyat." 

Dalam kerangka budaya politik Melayu tradisional, pemimpin juga dikatakan 
sangat taasub dengan apa yang disebutnya “formalities” atau “rasmi-rasmian”. 
Seseorang Raja tidak mementingkan isu sebenar tetapi lebih mementingkan 
tertib dan taraf. Seorang pelawat ke Kelantan dalam abad ke-19 mengatakan 
bahawa dalam mesyuarat pembesar-pembesar Melayu, mereka yang berpangkat 
tinggi akan duduk di sisi pembesarnya; manakala mereka yang rendah sedikit 
pangkatnya akan duduk di bawah sedikit. Mereka yang lebih berpangkat bawah 
akan duduk lebih ke bawah lagi. Dan yang duduk di tingkat yang paling bawah 
iaitu di atas tanah ialah rakyat jelata.” Keprihatinan terhadap kedudukan, status 
dan martabat juga digambarkan oleh kata-kata perbilangan Melayu lama: 


Yang tinggi bersusun-susun 
Yang rendah bertingkat-tingkat 
Tingginya menurut adat 
Rendahnya menurut patut 


Yang raja pada rajanya 
Yang datuk pada datuknya 
Yang patut pada patutnya 


Terpacak selembayung rabung Melayu 
Bagai tangan tadah-tadahan 

Yang tahu kecil dirinya 

Yang tahu papa dengan kedana 

Yang tahu nasib dengan untungnya 
Yang bercakap di bawah-bawah 

Yang mandi di hilir-hilir 


Yang patut dipatutkan 

Yang tua dituakan 

Yang berbangsa dibangsakan 
Yang berbahasa di bahasakan. 


Oleh sebab terlalu mementingkan adat berhierarki ini, maka sukarlah konsep dan 
institusi demokrasi seperti yang diamalkan di Barat ataupun seperti yang diajarkan 
oleh Islam berkukuh dalam budaya politik masyarakat Melayu di Malaysia. Bahkan 


Perpaduan Umat Melayu: Satu Tafsiran Sejarah 47 


dalam keadaan-kedaan yang biasa pun, mengkritik seseorang pemimpin itu 
bukanlah sesuatu yang digalakkan. Misalnya di dalam pantun ada sindiran yang 
mengingatkan bahawa seseorang harus berhati-hati sebelum mencuba untuk 
menguji kemampuan seseorang lain: 


Kalau mengail di lubuk dangkal 
Dapat ikan penuh seraga 

Kalau kail panjang sejengkal 
Jangan lautan hendak diduga 


Tingkah laku yang unconventional dianggap tidak rasional dan ada kalanya 
berbahaya. Dalam perbincangan-perbincangan antara raja dengan penasihatnya 
pun tidak terdapat pertukaran pendapat indvidu dikemukakan; sebaliknya, ada 
usaha untuk menyetujui suatu keputusan yang semua akan menganggapnya 
sebagai “patut” dan wajar. Ada kecenderungan untuk menampilkan hal yang 
sering disebut “kebulatan muafakat” atau uniformity of thought or decision. 
Tingkah laku orang Melayu dikatakan ditentukan oleh adat. Tingkah laku 
seseorang bergantung kepada taraf, nama, pangkat dan gelarnya. Kewibawaan 
seseorang ke atas orang lain juga bergantung kepada pangkatnya. Oleh yang 
demikian, pangkat menentukan kedudukan seseorang di dalam majlis, pakaian 
yang patut, hadiah yang seseorang patut terima dan kuasa yang dimiliki. Tidak 
terdapat private scales of values atau skala nilai yang peribadi. Yang ada hanyalah 
social thought. Hal ini dgambarkan dalam perbilangan adat: 


Gambir merah getah-bergetah 
Merah bagai merah darah 
Darah anak sidang manusia 
Getah melekat tangkai hati 
Lekat bersatu dalam diri 

Tak ada sela-bersela 

Tak ada tingkai-bertingkai 
Tak ada iri-mengiri 

Yang duduk sama rendahnya 
Yang tegak sama tingginya 
Yang setukul seperjalanan 
Sama seia dan sekata. 


Oleh yang demikian itu diperlukan memanggil seseorang dengan gelar yang 
betul atau “patut”, memakai pakaian yang “patut” di dalam majlis, dan duduk 
di tempat yang “patut” dan menyetujui semua yang dibicarakan kerana itulah 
yang “patut”. Ibarat kata gurindam: 


Kalau memakai cekak musang 

Kain diikat dagang dalam 

Kain labuh ke bawah lutut 
Pinggang memakai bengkung lebat 


48 Melayu, Nasionalisme Radikal dan Pembinaan Bangsa 


Keris terpampang sebelah kiri 
Kepala memakai destar 
Seluar labuh sampai ke keting 
Itu pakaian raja-raja 

Atau datuk dan panglima 
Atau orang patut-patut 

Atau orang berbangsa 

Kalau berbaju teluk Belanga 
Kain diikat dagang luar 

Labuh kain di bawah lutut 
Kepala memakai destar 

Hulu keris bayang-bayangan 
Celana labuh sampai keting 
Itu pakaian datuk-datuk 
Pakaian orang patut-patut 


Kalau memakai baju berbelah 
Ikat kainnya dagang luar 

Kain labuh sampai ke tumit 
Itu pakaian orang ramai. 


Ketertiban dalam adat dalam menentukan pembahagian peranan sosial antara 
raja dengan golongan bangsawan dengan rakyat jelata jelas menjadi asas budaya 
politik orang Melayu. Raja dan “kerajaan” sebagai pusat tumpuan taat setia 
rakyat jelata adalah faktor yang menyatukan masyarakat. Menurut J. M. Gullick, 
yang menulis pada kira-kira 42 tahun yang lalu, mengenai sistem politik peribumi 
di pantai barat Tanah Melayu, peranan Sultan adalah untuk melambangkan dan, 
pada had-had tertentu, ia malah mengekalkan kesatuan Negeri.” Tetapi pada abad 
ke-19, keadaan di negeri-negeri Melayu sering menunjukkan adanya perbalahan 
dan konflik. Ada unsur-unsur yang mencabar perpaduan dan membawa 
perpecahan. Oleh sebab itu kita lihat pada abad ke-19, kecuali Negeri Sembilan, 
di hampir setiap negeri Melayu terdapat konflik atau perang saudara merebut 
takhta atau penyanggahan terhadap kuasa pusat oleh pembesar-pembesar yang 
enggan tunduk atau mengiktiraf kuasa Sultan. Tetapi perbalahan dan konflik 
antara pembesar-pembesar sendiri menyebabkan penentangan terhadap pusat 
itu tidak berkesan atau menjejaskan kuasa raja. Kepentingan perdagangan dan 
kesejahteraan agar negeri tidak berpecah juga menyebabkan kuasa Sultan itu 
terpelihara. Oleh itu, kalaupun bukan Sultan secara peribadi yang dihormati, 
tetapi kepatuhan terhadap kerajaan atau kesultanan itulah yang menyebabkan 
perpecahan tidak berlaku, walaupun ia adalah akibat kerenah para pembesar di 
daerah-daerah. 

Menurut Gullick juga, jika seseorang raja itu zalim maka rakyatnya akan 
melarikan diri dan berpindah ke negeri lain.” Pada zaman sebelum bangkitnya 
nasionalisme Melayu, yang dikatakan “nasion” atau tumpuan kesetiaan 
orang Melayu adalah negeri atau kerajaan tempat menetapnya atau raja yang 
disembahnya. Oleh sebab itu orang Melayu sangat berbangga dengan jati 
dirinya sebagai, misalnya orang Perak, orang Pahang, orang Selangor atau orang 


Perpaduan Umat Melayu: Satu Tafsiran Sejarah 49 


Kelantan. Selagi raja negeri itu masih disembah selagi itulah ia menganggap 
dirinya sebagai rakyat raja di negeri tempat ia menetap itu. Oleh yang demikian, 
sukarlah hendak dikatakan bahawa telah wujud suatu “kebangsaan Melayu” 
yang bersatu pada zaman abad ke-19 dan sebelumnya. Contoh paling baik ialah 
apabila kerajaan Melaka ditakluki oleh Portugis, Sultan Melaka telah melarikan diri 
dan membuat kerajaan baru di Johor; tetapi bukan sultan sahaja yang melarikan 
diri, kesemua anggota dan kerabat istana dan para elit politiknya melarikan diri 
untuk mengikuti Sultan Mahmud Syah. 

Setelah kita melihat sifat-sifat budaya politik Melayu seperti yang 
diungkapkan dalam kata-kata perbilangan, pantun dan gurindam lama Melayu, 
maka amat jelas kepada kita bahawa dalam masyarakat Melayu tradisional raja 
dan pembesar (baca: pemimpin) adalah berperanan penting dalam menentukan 
sama ada masyarakat itu bersatu, tenteram atau maju. Dari segi perpaduan 
ternyata sifat-sifat budaya politik Melayu tradisional itu sendiri menyukarkan 
orang Melayu bersatu. Pada zaman modern setelah Islam lebih kuat berkukuh 
dalam kebudayaan dan kehidupan sehari-hari orang Melayu, perpaduan Melayu 
itu dapat dirangkum di peringkat ibadat dan upacara keagamaan. Tetapi di 
peringkat pemerintahan atau politik, budaya politik lama itu masih belum terhakis. 
Walaupun sebuah kelas menengah Melayu telah terbentuk dengan jelas pada 
zaman selepas kemerdekaan, terutamanya selepas terlaksananya Dasar Ekonomi 
Baru, nilai-nilai feudal yang lama itu masih tebal berdaki dalam pemikiran elit 
Melayu. Nilai-nilai penguasa zaman itu nampaknya memberi ciri kepada budaya 
politik Melayu semasa. Oleh yang demikian, sifat-sifat kediktatoran pemimpin 
dalam zaman moden boleh disamakan dengan sifat-sifat autokratik dan despotik 
seorang raja tradisional. 

Namun demikian, pendidikan yang moden telah memperkenalkan nilai-nilai 
baru dalam kehidupan berpolitik dalam kalangan orang Melayu yang hasilnya 
kelihatan pada zaman selepas Perang Dunia Kedua apabila tumbuh seperti 
cendawan pertubuhan-pertubuhan siasah dan sosiobudaya Melayu di samping 
lahirnya kegiatan berpolitik. Pendedahan kepada ideologi dan konsep-konsep 
baru dalam politik seperti nasionalisme, antikolonialisme, demokrasi dan hak 
berkerajaan sendiri telah menyebabkan orang Melayu mulai beransur-ansur 
berfikiran secara moden dengan menggalang persatuan kebangsaan yang 
menampilkan gerakan untuk menentang penjajahan pada zaman selepas 
tamatnya Perang Dunia Kedua. Dalam hal ini gerakan islah yang disebarkan 
oleh kaum muda atau modernis Islam pada awal abad ke-20 telah membantu 
mencelikkan orang Melayu bagi mengenali jati dirinya sebagai orang Melayu 
dan sebahagian daripada umat Islam yang perlu bangkit mengejar kemajuan. 

Dalam sejarah orang Melayu di Malaysia, kesatuan atau perpaduan yang 
wujud boleh dikatakan berlaku hanya pada masa gagasan Malayan Union 
dipaksakan ke atas orang Melayu. Apabila British ingin membuat perjanjian baru 
dengan raja-raja Melayu bagi menyatukan Malaya di bawah suatu perlembagaan 
yang bersifat “pan-Malayan” yang secara menyeluruh akan merubah sifat-sifat 
dan bentuk negeri-negeri Melayu daripada bertaraf negeri-negeri yang dinaungi 


50 Melayu, Nasionalisme Radikal dan Pembinaan Bangsa 


British menjadi negeri-negeri yang diperintah secara langsung oleh British, orang 
Melayu, melalui pertubuhan-pertubuhan yang ada dan akhbar-akhbar bahasa 
Melayu, telah menyuarakan tentangan mereka secara lantang. Kebangkitan 
politik orang Melayu antara Januari dengan April 1946 benar-benar telah 
memeranjatkan British. 

Orang Melayu yang baru celik politik, setelah mengalami pemerintahan 
Jepun, menyedari bahawa Malayan Union bererti kedaulatan raja-raja 
Melayu ke atas negeri-negeri Melayu akan diambil alih oleh Raja England. Hak 
kewarganegaraan akan diberikan secara mudah kepada orang bukan Melayu. 
Reaksi orang Melayu secara padu ialah mengadakan sebuah Kongres Melayu 
Seluruh Malaya atas inisiatif Dato? Onn bin Jaafar, pengasas Pergerakan 
Melayu Semenanjung Johor. Hasil daripada Kongres yang dihadiri oleh 41 buah 
pertubuhan Melayu pada 1 - 4 Mac 1946 itu maka tertubuhlah Pertubuhan 
Kebangsaan Melayu Bersatu atau UMNO (United Malays National Organisation) 
pada masa Kongres Melayu Se Malaya yang kedua di adakan di Johor Bahru, iaitu 
pada 11 - 12 Mei 1946. Dato' Onn sendiri telah dipilih sebagai Presidennya dan 
Dato Panglima Bukit Gantang sebagai Setiausaha pertamanya. 

Barangkali, dalam sejarah moden orang Melayu inilah kali pertama dan 
terakhir orang Melayu daripada semua golongan dan lapisan bersatu dari segi 
politik. Pada masa Malaya dalam peringkat mendapatkan kemerdekaan daripada 
British dalam kerangka pembinaan nasion yang bersifat berbilang kaum, Dato' 
Onn yang sedar bahawa terbentuknya suatu masyarakat majmuk di Malaya adalah 
suatu kenyataan (lantaran kehadiran orang Cina dan India yang begitu ramai) telah 
memprakarsai penubuhan sebuah parti yang multiethnic sifatnya pada tahun 1951 
iaitu Independence of Malaya Party atau Parti Kemerdekaan Malaya. Tujuan Dato' 
Onn ialah untuk menyatukan orang Melayu dan menyelamatkan orang Melayu 
dengan menjadikan orang Melayu bangsa induk atau teras dalam pergerakan 
politik di Malaya dalam sebuah parti yang berbilang kaum. Tetapi di sebalik latar 
belakang Dato' Onn sebagai presiden pertama UMNO, parti itu tidak mendapat 
sambutan orang Melayu. Tiga tahun kemudian, Dato' Onn mencuba sekali lagi 
untuk merealisasikan impiannya untuk menyatukan semua bangsa di Malaya 
di bawah satu parti yang akan dipimpin oleh orang Melayu, tetapi Parti Negara 
yang ditubuhkannya itu pun gagal mendapat dukungan orang Melayu. Jika dalam 
pilihan raya perbandaran Kuala Lumpur pada tahun 1952 IMP memenangi hanya 
2 kerusi berbanding 9 yang dimenangi oleh perikatan UMNO-MCA, maka pada 
pilihan raya Persekutuan tahun 1955 Parti Negara gagal memenangi sebarang 
kerusi; sebaliknya 51 buah kerusi telah dimenangi oleh parti Perikatan UMNO-MCA 
dengan satu kerusi jatuh ke tangan Parti Islam Se Tanah Melayu. 

Dalam sejarah perjuangan nasionalisme Melayu setelah berakhirnya 
pemerintahan Jepun, ada suatu unsur yang telah dapat menyatukan orang 
Melayu -iaitu menjadikan bahasa Melayu sebagai bahasa kebangsaan dan bahasa 
rasmi Tanah Melayu (dan kemudiannya Malaysia). Perjuangan bahasa Melayu ini 
dihayati oleh Parti Kebangsaan Melayu Malaya (PKMM), UMNO dan Parti Islam 
Setanah Melayu. Suatu unsur lagi yang diperjuangkan oleh semua orang Melayu 
baik di dalam UMNO mahupun PAS ialah menjadikan agama Islam sebagai agama 


Perpaduan Umat Melayu: Satu Tafsiran Sejarah 51 


rasmi negara. Dua unsur ini penting bagi orang Melayu. Peribahasa Melayu 
menyebut: Bahasa menunjukkan Bangsa. Dan tanpa Islam orang Melayu tidak 
mungkin mencapai taraf peradabannya seperti sekarang ini. Tanpa Islam juga 
jati diri orang Melayu itu tidak akan tampak kukuh dan ampuh. Apabila orang 
Melayu tidak lagi menghayati Syarie Islam dan mengamalkannya dalam upaya 
menegakkan kebenaran dan keadilan maka penyatuan orang Melayu sebagai 
suatu umat akan tetap tak tercapai. 

Dewasa ini orang Melayu sebenarnya berada pada suatu persimpangan. 
Pemodenan total dari segi pemikiran keintelektualan, politik, ekonomi dan sosial 
orang Melayu sangat-sangat dituntut untuk menghadapi cabaran abad ke-21. 
Abad ini adalah abad yang berasaskan kemajuan sains dan teknologi. Ledakan 
revolusi teknologi maklumat yang didampingi oleh tuntutan globalisasi agar 
negara menilai semula dan melakukan rombakan terhadap institusi ekonomi, 
politik dan kebudayaan masyarakat memaksa orang Melayu supaya bersiap siaga 
untuk memacu kepantasan meraih pengetahuan terbaru dan termaju. Tetapi 
dalam keadaan orang Melayu masih terpasung dengan sikap lapuk dan nilai 
usangnya, apakah mungkin orang Melayu boleh bersaing dalam bidang-bidang 
yang mencabar untuk berdiri sama tinggi, duduk sama rendah dengan bangsa- 
bangsa lain di Malaysia ini? 

Pada hari ini juga sekali lagi alat penyatuan orang Melayu, dan citra dan jati 
diri Melayu telah dipinggirkan. Orang Melayu sibuk memperkatakan tentang 
kelemahan anak-anak mereka menguasai bahasa Inggeris. Tetapi orang Melayu 
lupa bahawa kebanyakan anak-anak Melayu dan kaum Melayu yang berpelajaran 
pun masih terkial-kial dalam penggunaan bahasa Melayunya. Bukanlah kita 
membantah peningkatan kemahiran dalam bahasa Inggeris untuk tujuan-tujuan 
penambahan ilmu, tetapi kita lihat sahaja bagaimana orang Cina memperjuangkan 
kepentingan bahasa dan pendidikan Cina. Sekali lagi orang Melayu nampaknya 
tidak belajar dari sejarah. Bukankah bahasa menunjukkan bangsa? 

Barangkali penyakit yang dihidapi oleh orang Melayu sekarang ini ialah 
penyakit hilang punca. Perpecahan di peringkat politik orang Melayu dewasa ini 
sudah tentu akan membawa banyak masalah dari segi memajukan bangsa yang 
ketinggalan ini. Tetapi jika kita kembali kepada sejarah maka kepemimpinan 
Melayu perlu bertafakur sejenak, untuk melihat dan menimbang hal yang sedang 
berlaku. 

Cara kepemimpinan lama yang telah meresapi pemikiran golongan elit 
Melayu dewasa ini (sekalipun mereka itu tidak lagi berdestar, berkeris atau 
memelihara hamba sahaya) tidak akan membawa orang Melayu untuk melangkah 
dengan mudah ke gerbang kemajuan teknologi abad ini. Cara pemikiran 
orang Melayu yang masih terpasung dengan nilai-nilai feudal yang tidak boleh 
membezakan antara kulit dengan isi, yang batil dan yang hak dan yang masih 
dengan cara pemikiran yang memupuk budaya ikut-ikutan, tidak akan merubah 
masyarakatnya. Persatuan dan perpaduan umat Melayu tidak akan terbentuk 
jika sang pemimpin mengamalkan budaya politik lama yang amat terasing pada 
penglihatan generasi muda masa kini. Perpaduan dan kesatuan bangsa tidak 
mungkin wujud jika orang Melayu masih menghayati secara batinnya nilai- 


52 Melayu, Nasionalisme Radikal dan Pembinaan Bangsa 


nilai lama yang antimoden dan antikebenaran. Seyogia diingati, keterdedahan 
generasi muda yang lebih celik huruf dalam hal-hal dunia luar, khasnya kepada 
isu-isu universal, nilai-nilai kemanusiaan sejagat dan institusi-institusi politik 
yang menekankan kesaksamaan hak, keadilan, kebebasan daripada penindasan 
dan kelaparan dan penegakan hukum, tidak memungkinkan mereka itu dapat 
menghayati nilai-nilai lama yang usang itu. Oleh itu yang memimpin perlulah 
selangkah dan serasa dengan yang muda. 


Seperti kata perbilangan: 
Petitih permainan andai 
Gurindam permainan kata 
Jadi pemimpin kok tak pandai 
Rusak kampung binasa kita 


Pemimpin itu hendaklah 
Orang bijak dalam berunding 
Orang cerdik berkira-kira 
Orang tahu salah dan silih 
Tahu di adat dengan lembaga 
Tahu di undang dengan hukum 
Tahu menghukum adil-adil 
Tahu menenggang hati orang. 


Seorang pemimpin biarlah 
Yang ilmunya dapat ditimba 
Yang alimnya dapat dibanding 
Yang budinya tahan asak 
Yang bercakap berlidah asin 


Tempat orang bergantung tuah 
Tempat orang mengadu nasib 
Tempat kusut diselesaikan 
Tempat keruh dijernihkan 


Kalau tingginya dapat dijangkau 
Kalau rendahnya boleh diraba 
Tidak memilih berbilang kasih 
Tidak memilih tempat duduk 
Tidak memilih tempat tegak. 


Persoalan perpaduan orang Melayu dalam sejarah adalah sesuatu yang sukar 
dibicarakan. Hakikat terkelompoknya orang Melayu kepada suku-suku, dan faktor 
wujudnya anasir kacukan dalam pembentukan identiti dan pentakrifan Melayu 
itu menyukarkan mereka bersatu. Bahawa nilai masyarakat Melayu itu kuat 
bersandar pada sistemraja dan budaya 'kerajaan' juga menyebabkan ketaatan dan 
kesetiaan kepadaraja (baca: penguasa dan pemimpin) lebih menguasai pemikiran 
orang Melayu daripada ketaatan kepada bangsanya. Pada zaman sebelum 
Perang Dunia Kedua seorang Melayu yang berajakan seorang sultan sesebuah 


Perpaduan Umat Melayu: Satu Tafsiran Sejarah 53 


negeri tertentu lebih setia kepada raja dan negeri itu. Hal ini juga menyebabkan 
di dalam karya-karya lama seperti Sejarah Melayu dan Hikayat Hang Tuah, orang 
Siak, orang Jambi dan orang Melaka lebih sering diungkapkan daripada istilah 
orang Melayu atau bangsa Melayu, sekalipun ini tidak bererti Melayu sebagai 
suatu identiti tidak wujud pada zaman yang silam kerana ikatan bahasa, adat 
istiadat dan sistem kepercayaan dan amalan budaya yang menghasilkan sastera 
lisan seperti pantun, peribahasa, perbilangan, kata-kata adat dan cerita-cerita 
rakyat itu sendiri menyebabkan terpupuknya rasa kekitaan sebagai suatu umat. 
Ibarat kata perbilangan: 


Kelebihan Nabi dengan mukjizat, 
Kelebihan umat dengan muafakat, 
Bulat air kerana pembetung, 

Bulat manusia kerana muafakat. 


Tatkala kecil bernama muafakat, 
Tatkala besar bernama adat, 
Si raja adat kepada muafakat. 


Air melurut dengan bendarnya, 
Benar melurut dengan muafakatnya, 
Negeri bertumbuh dengan adatnya." 


Di sebalik sistem nilai dan adat istiadatnya yang menekankan perpaduan dari 
segi budaya politiknya, orang Melayu walau bagaimanapun, sangat berfikiran 
tradisional. Ini memberi kesan kepada betapa lambatnya kesedaran politik itu 
menghinggapi pemikiran mereka. Sistem nilai dan adat yang bertunjang kepada 
nila-nilai yang berasaskan institusi raja dan kerajaan merupakan salah satu punca 
kelambatan lahirnya kesedaran politik orang Melayu. Namun tiupan angin 
pembaharuan yang dibawa dari satu bahagian kepulauan Melayu iaitu Indonesia, 
yang menjelang berakhirnya pendudukan Jepun di Asia Tenggara dengan 
bangkit menentang kolonialisme Belanda telah menyedarkan sebahagian orang 
Melayu daripada kalangan rakyat biasa. Bab berikut akan cuba membincangkan 
permulaaan lahirnya kesedaran politik orang Melayu yang dibawa dari seberang 
Selat Melaka. 


Nota 


' Makalah yang dibentangkan di Persidangan Perpaduan Ummah anjuran Jabatan 
Agama Islam Sabah, Kota Kinabalu pada 23 November 2000. 

* Di Borneo kumpulan etnik Melayu mendiami hampir keseluruhan kawasan pesisir. 
Kawasan pedalamannya dihuni oleh suku rumpun Melayu juga tetapi yang bertutur dalam 
bahasa-bahasa yang berbeza daripada bahasa Melayu. 

3 Lihat Perlembagaan Persekutuan, Artikel 160 (2). 

4 Untuk keterangan yang lebih rinci mengenai takrif orang Melayu, lihat John Crawfurd, 
A Descriptive Dictionary of the India Islands & Adjacent Territroies, Oxford University Press 
(reprint), Kuala Lumpur, 1971, h. 249 — 253. 


54 Melayu, Nasionalisme Radikal dan Pembinaan Bangsa 


5: Dr. Luis Filipe Thomaz mentafsirkan istillah asal “Bajus” yang digunaklan oleh Tome 
Pires sebagai orang Selat. Lihat Luis Filipe F. Reis Thomaz, Early Portuguese Malacca, 
Macau Territorial Commission for the Commemorations of the Portuguese Discoveries, 
Macau, 2000, h. 62. 


* Anthony C. Milner, Kerajaan: Malay Political Culture on the eve of Colonial Rule, AAS 
University of Arizona Press, Tuscon, Arizona, 1982, h. 21-22. 

” Sejarah Melayu (diusahakan oleh Shellabear), Penerbit Fajar Bakti Sdn. Bhd., Kuala 
Lumpur, 1975, h. 19. 


* Ibid. 
* Ibid. 
* Ibid. 
” bid. 


? Lihat Milner, Kerajaan, passim. 


3 Abdullah bin Abdul Kadir Munsyi, Kisah Pelayaran Abdullah, Oxford Universty Press, 
Kuala Lumpur, 1960, h. 55 — 56. 


4. Lihat John Anderson, Mission to the East Coast of Sumatra in 1823, Oxford University 
Press, Kuala Lumpur, 1971, h. 268. 


5. Milner, Kerajaan, h. 49. 


* Lihat J. Gullick, Indigenous Political Systems of Western Malaya, The Athlone Press, 
University of London, London ,1969 (paperback reprint), h. 44. 


7 bid.,h. 43 dan 113. 


3 Zainal Abidin Ahmad (Za'aba), Ilmu Mengarang Melayu (edisi ejaan Rumi baharu), 
Dewan Bahasa dan Pustaka, Kuala Lumpur, 2002, h. 104-105. 


Pengaruh dari Indonesia 
dalam Aliran Kiri Gerakan 
Kebangsaan Melayu' 


Dalam karyanya Melihat Tanah Air, Ibrahim Hj. Yaacob, ketika melahirkan rasa 
prihatinnya terhadap ketercicicran orang Melayu (yang menurut pandangannya 
berada “dalam keadaan yang cemas” lantaran “Tanahair meskipun ada, serupa 
tidak keadaannya”), menyimpulkan bahawa: 


sebab-sebab yang menjadikan orang-orang saya berkeadaan Tanahair 
ada serupa tidak ada, ialah kerana kehidupannya tedesak. Mereka yang 
mendesaknya itu ialah: a) Modal luar; b) Buruh daripada luar dengan bawaan 
modal luar; cC) Barang-barang dari luar dengan bawaan modal dan buruh (kaum 
pekerja) daripada luar, iaitu untuk membuka negeri ini dengan seluas-luasnya 
dengan tidak menghiraukan hal kehidupan orang-orang saya (orang Melayu).* 


Ibrahim seterusnya berkata, 


Orang-orang Melayu menjadi bangsa yang tersingkir di luar bandar tidak 
ada di daerah perniagaan tanah airnya sendiri. Hal inilah yang menimbulkan 
kesedihan hati saya melihat tanah air saya dan bangsa saya yang menjadi 
bangsa yang ditakluk dikuasai oleh orang asing |... P 


Kesimpulan yang dibuat Ibrahim Yaacob ini menarik, justeru ada persamaannya 
dengan pandangan seorang pejuang kemerdekaan Indonesia: 


Tjilaka soenggoeh tak dapat bangsa Indonesia | baca Melayu) di Semenandjoeng 
Malaka mempertahankan diri dari kebandjiran bangsa India dan Tiongkok jang 
teroes mengalir ke sana. Perniagaan indoestri boleh dikatakan semoeanja 
ada di tangan asing. Boemipoetera di kota-kota pesisir senantiasa didesak ke 
pinggir kota, dan jang tinggal di darat makin sehari makin djaoeh menjingkir 


56 Melayu, Nasionalisme Radikal dan Pembinaan Bangsa 


ke poentjak-poentjak goenoeng. Fabrik2, kereta api, kantor2 goebernemen 
dan perniagaan sama sekali di tangan asing |... | 


Pandangan Ibrahim mengenai kemunduran dan tekanan yang dialami oleh 
orang Melayu itu berdasarkan pemerhatiannya ketika mengelilingi Tanah Melayu 
yang dimulakannya pada 2 Jun 1940, yang hasilnya dibukukan dalam karya yang 
tersebut di atas.” Bagi penulis, perjalanan Ibrahim mengelilingi tanah airnya untuk: 


melihat orang-orang Melayu seluruh Semenanjung Tanah Melayu |... sebagai 
Yang di Pertua Agung Kesatuan Melayu Muda (K.M.M.) yang ditubuhkan di 
Kuala Lumpur tahun 1937, |... | (dengan maksud) mengadakan rundingan 
dengan perkumpulan murid-murid Sekolah Agama, pondok-pondok, 
Persekutuan Belia-Belia Melayu, yang hendak |... | (diajak) bersatu padu, 
supaya dapat mendirikan Melayu Raya |... | 


amatlah menarik, kerana dalam sejarah gerakan kebangsaan di Indonesia penulis 
menemukan gejala yang serupa apabila tokoh perintis kebangkitan bangsa Jawa, 
Raden Mas Tirto Adhi Soerjo, melakukan perjalanan mengelilingi tanah Jawa 
dalam tahun 1906 demi mencari sokongan dalam kalangan bangsawani iaitu priyayi 
Jawa untuk menubuhkan Sarekat Priyayi. Pertubuhan yang diwujudkan oleh Tirto 
Adhi Soerjo dalam tahun yang sama itu sebenarnya mendahului penubuhan Budi 
Utomo yand muncul dalam tahun 1908. 

Jika Tirto Adhi Soerjo itu seorang aristokrat Jawa' yang dalam tahun 1909 
telah mendirikan Sarekat Dagang Islamiyah* di Bogor, Ibrahim Yaacob hanyalah 
seorang Melayu biasa yang dari segi akar sosialnya hanyalah berasal daripada 
keluarga petani. Dari segi pendidikannya, Ibrahim Yaacob hanya mendapat 
pendidikan yang sederhana, yakni sekolah aliran Melayu sehingga ke tahap 
pengajian perguruan selama tiga tahun di Sultan Idris Training College di Tanjung 
Malim, maktab yang melatih bakal guru yang mengajar di sekolah Melayu. 

Sekalipun pendidikan yang diterima Ibrahim tidak setinggi Tirto Adhi 
Soerjo?namun Ibrahim berjaya menubuhkan sebuah pertubuhan kebangsaan 
yang pertama sekali mengungkapkan hasrat “menentang penjajah Inggeris 
dengan dasar politik non-cooperation menuntut Malaya Merdeka”. Menurut 
Ibrahim, dasar tidak mahu bekerjasama itu diilhamkan oleh gerakan yang 
didakyahkan oleh Sukarno melalui Partai Nasional Indonesia yang menuntut 
kemerdekaan Indonesia serta-merta." Bahkan Ibrahim juga mendakwa beliau 
dan beberapa orang rakannya telah pun menganggotai Partai Nasional Indonesia 
yang ditubuhkan oleh Sukarno dalam tahun 1927.” 

Pengakuan Ibrahim bahawa peristiwa pemberontakan melawan Belanda di 
Jawa dan Sumatera tahun 1926-1927 *menambahkan kesedaran antikolonial orang 
Melayu, dan bahawa perasaan kebangsaan cendekiawan Melayu juga dipengaruhi 
oleh peristiwa Sumpah Pemuda tahun 1928 jelas menampakkan pengaruh 
Indonesia pada gerakan kebangsaan Melayu sejak akhir tahun 1920-an lagi. 

Betapapun demikian, oleh sebab pengakuan Ibrahim Yaacob itu hanya 
diungkapkannya dalam tahun 1957, ketika beliau sudah dua belas tahun berada 


Pengaruh dari Indonesia dalam Aliran Kiri Gerakan Kebangsaan Melayu 57 


di Jakarta, dan justeru pandangan kilas baliknya mungkin banyak diwarnai oleh 
keadaan semasa dan kepentingan peribadi masa itu sebagai warganegara 
Republik Indonesia, dakwaannya itu perlulah disemak, diolah secara hati-hati 
dan ditimbang lagi. 

Bahawa gerakan kebangsaan Melayu menentang penjajahan telah 
dipengaruhi oleh peristiwa di Indonesia di samping didorong oleh faktor-faktor 
dalaman tanah air memang telah banyak diperkatakan bahkan diakui oleh ramai 
orang. Makalah ini pun ingin membicarakan persoalan pengaruh dari pulau Jawa 
dan Sumatera yang dewasa ini terangkum dalam negara Republik Indonesia. 
Tumpuan pembicaraan adalah pada menelusuri unsur keradikalan atau aliran 
kiri yang mewarnai gerakan kebangsaan Melayu seperti yang kelihatan dalam 
Kesatuan Melayu Muda dan Parti Kebangsaan Melayu Malaya. Yang ingin 
ditanyakan di sini ialah: Dari manakah unsur “kiri” itu muncul, dan bagaimanakah 
ia boleh mencirikan gerakan kebangsaan Melayu yang antipenjajahan? 

Seperti yang dinyatakan oleh al-marhum Rustam A. Sani dalam kajiannya 
mengenai asal usul gerakan kiri Melayu, pemimpin dan aktivis KMM bukan datang 
dari satu aliran pendidikan yang tertentu, sebaliknya terdiri daripada mereka 
yang berpendidikan Melayu, Inggeris dan Arab. Tetapi ada suatu kesepunyaan 
yang jelas dari kelompok ini, yakni mereka itu mempunyai akar sosial yang 
bukan aristokrat atau bangsawan, dan tidak membataskan tumpuan kesetiaan 
mereka pada kesetiaan tradisional yakni pada raja atau pada negerinya sahaja 
seperti yang terdapat pada kelompok elit pemerintah tradisional yang menerajui 
pertubuhan-pertubuhan yang berasaskan politik kenegerian. Sebaliknya, para 
anggota kelompok elit baru yang muncul daripada lapisan rakyat biasa itu 
berasa bangga untuk menggolongkan diri dalam kelompok bangsa Melayu yang 
lebih luas.” Apa yang tidak dijelaskan oleh Rustam ialah mengapa kelompok ini 
lebih mudah tertarik pada aliran “kiri”, sedangkan Rustam sendiri merumuskan 
kesepunyaannya yang bukan daripada kalangan aristokrat atau elit bangsawan." 

Kesimpulan yang dibuat oleh Rustam bahawa pemahaman unsur kiri 
dalam kedua-dua badan pergerakan tersebut tidak boleh dilihat dari sudut 
ideologi sosialis seperti yang ditanggapi Barat barangkali boleh diterima, 
tetapi sayangnya, Rustam terhenti di situ dalam perbahasannya tanpa cuba 
menjernihkan argumennya. Sebaliknya dia mengelak membincangkan asal usul 
“ideologi” itu dengan menyatakan bahawa dia hanya membicarakan gejala kiri 
dan bukan “makna” kiri yang dimaksudkan.”Bahkan dia menolak sama sekali 
kemungkinan akar umbi orientasi ideologi kiri KMM dan PKMM dapat ditelusuri 
pada kemasukan orang komunis dari Indonesia yang berhijrah ke Tanah Melayu 
tanpa melihat sumber dan bahan sejarah di arkib. Rustam juga meremehkan 
peranan para lulusan SITC dalam mengembangkan “ideologi? KMM. Namun, 
anggapannya bahawa KMM dan PKMM masih terikat dengan nasionalisme “Malay 
preservation' (penyelamatan orang Melayu) memang ada asasnya. Tetapi dengan 
hanya mengatakan bahawa kemunculan KMM adalah kerana kelahiran elit Melayu 
bukan bangsawan tradisional yang berasa dipinggirkan dalam arus politik yang 
sekian lama dibolot oleh kaum elit politik aristokrat tidak dapat meyakinkan kita 
lantaran terdapatnya faktor luaran yang nampaknya sangat jelas memainkan 


58 Melayu, Nasionalisme Radikal dan Pembinaan Bangsa 


peranan dalam penubuhan kedua-dua pertubuhan jika laporan-laporan perisik 
British diselidiki. Di sini ingin ditanyakan: Apakah faktor luaran itu? 

Apa yang tidak ditekankan dalam kajian Rustam ialah bahawa yang 
konsekuen dengan perjuangan nasionalisme aliran kiri Melayu ialah cita-cita 
menentang penjajahan dan merealisasikan pewujudan “Melayu Raya”. Bagi 
nasionalis kiri Melayu itu “Melayu Raya” itu adalah sama dengan “Indonesa 
Raya” yang diperjuangkan oleh nasionalis Indonesia seperti Muhammad Yamin." 
Dalam tahun 1920-an, ketika konsep negara bangsa Indonesia itu semakin 
jelas diungkapkan oleh Perhimpunan Indonesia di Nederland, dan semakin 
meluas pula penggunaan nama “Indonesia” itu di Jawa dan pulau-pulau seperti 
Sumatera dan Sulawesi, ada kalangan tertentu yang telah cuba mempopularkan 
nama “Indonesia Raya”. Ungkapan terakhir ini disebarkan dengan maksud 
untuk menekankan betapa perlunya para nasionalis mencapai kebulatan dalam 
membuang dasar kepulauan, kedaerahan, dan kenegerian. Hanyalah dengan cara 
itu dikirakan dapat diwujudkan sebuah Indonesia Raya yang bersatu. 


Bilakah Istilah “Indonesia Raya” digunakan? 

Jika nama “Indonesia yang dicipta oleh orang Eropah'? dipopularkan 
penggunaannya oleh kaum Theosophist dan Indo-Peranakan, yang bergiat 
cergas dalam Nationaal Indische Partij (Parti Kebangsaan Hindia) sekitar tahun 
1919, melalui surat khabarnya, Persatoean Hindia,”**maka nama “Indonesia Raya” 
pula mulai diperkenalkan pada akhir tahun 1925 dan dengan cepat telah menjadi 
popular sejak permulaan tahun 1926 apabila persatuan-persatuan pemuda di 
Betawi menghebahkan rancangannya untuk mengadakan kongres pertama para 
pemuda yang dihadiri oleh persatuan-persatuan pemuda dari pelbagai daerah, 
pulau dan jajahan. “Indonesia Raya” diterjemahkan sebagai Groot Indonesie 
(Greater Indonesia). Bahkan kegigihan para pemimpin persatuan pemuda itu 
menyebarkan idea “Indonesia Raya” dianggap oleh setengah-setengah pihak 
sebagai “reinkarnasi dari gerakan Nationaal Indische Partij” yang telah mati.”' 

Pada mulanya memang nama Indonesia Raya itu dipakai dengan maksud 
menanamkan rasa persatuan atau seperti kata pengarang Soeling Hindia, makna 
Indonesia Raya ialah “Indonesia menjadi satoe”.”Tetapi bagi para pemikir politik 
dewasa itu, Indonesia Raya membawa erti Indonesia yang merangkumi seluruh 
wilayah gugusan kepulauan Melayu, termasuk kepulauan Filipina dan Tanah 
Semenanjung Melayu. 

Barangkali tiada tokoh yang lebih jelas mengungkapkan pengertian 
Indonesia Raya itu selain Tan Malaka. Ketika berada di Singapura pada tahun 
1926, Tan Malaka telah menerbitkan sebuah buku kecil yang berjudul Massa Actie. 
Buku kecil yang membuat analisis mengenai pergerakan kebangsaan di Indonesia 
dan menghuraikan punca kegagalan parti-parti politik menentang Belanda 
(termasuk Partai Komunis Indonesia) merumuskan peri mustahilnya Indonesia 
menyingkirkan kolonialisme dan imperialisme Belanda secara berparlimen selagi 
kaum muda, tuan tanah bumiputera dan kaum intelektualnya yang bersuara di 
parlimen lemah. Melalui buku ini Tan Malaka menekankan bahawa satu-satunya 


Pengaruh dari Indonesia dalam Aliran Kiri Gerakan Kebangsaan Melayu 59 


jalan menuju kemerdekaan itu ialah jalan revolusioner dengan menggembleng 
seluruh kekuatan rakyat atau massa actie. Menurut Tan Malaka, masalah ketiadaan 
faktor-faktor ekonomi, sosial dan intelektual yang menggalakkan ini juga dihadapi 
oleh semua bangsa kulit berwarna yang dikuasai Barat di seluruh benua Timur. 
Dan jalan mencapai kemerdekaan itu hanyalah melalui revolusi. 

Dalam huraiannya Tan Malaka juga mengungkapkan betapa perlunya 
Indonesia tidak membataskan perjuangannya hanya pada menentang 
imperialisme Belanda sahaja kerana 


Kekoeasaan atas Semenandjoeng Tanah Malajoe dengan poesat armada 
Singapoera di dalam tangan Imperialisme Inggris, bagi kita (maksudnya 
Indonesia) sebagai satoe “strategische Umfasung” |pengepungan strategik) 
senantiasa memaksa kita mendjaoehi medan perdjoeangan. Umfasung 
(pengepunganljini dilengkapi dengan Australia poetih, - anti koelit berwarna 
di sebelah Selatan. 


Dalam erti ekonomi, Semenandjoeng bagi kita (Indonesia) sangat penting 
sebab negeri itoe soedah mendjadi pasar terbesar bagi berbagai-matjam 
hasil boemi Indonesia; tambahan poela banjak perhoeboengannja dengan 
seloeroeh doenia. Kedoedoekan kita | Indonesia) di antara Malaya dengan 
Australia, dan kapital Inggris yang sangat besar di Indonesia, membesarkan 
dan mengekalkan perhatian politik imperialisme Inggris atas sekalian 
kedjadian di Indonesia. 


Kita tak akan dapat merampas kemerdekaan Indonesia dengan tidak riboet, 
dan bila riboet soldadoe Inggris tentoelah akan siap dengan senapannja.* 


Seterusnya Tan Malaka menyatakan: 


(...| Semenandjoeng dan Philipina -- dengan tak oesah bitjarakan doeloe 
kepoelauan Oceania dan Madagaskar jang djoemlahnja boekan sedikit -- 
adalah sine qua non sjarat oentoek merampas dan mendjaga kebebasan kita.” 


Mengulas tentang desakan kehidupan ekonomi, sosial dan politik dan negeri oleh 
“bangsa Benoea Asia” terhadap orang Melayu di Semenanjung, Tan Malaka pun 
mengalu-alukan kelahiran “Kesatoean Malajoe””yang perlu diberi perhatian. 
Katanya: 


Meskipoen masih soeram perkataan dan ragoe-ragoe dalam aksi, satoe badan 
politik sepertiitoe haroeslah dianggap sebagai kedjadian mengoentoengkan 
dan mesti kita perhatikan dengan perhatian jang sepenoeh-penoehnja. 
Sekalian daja-cepaja ngembang-ngembangkan |(sic| dan mentjiptakan satoe 
persatoean Indonesia Raya di seloeroeh kepoelauan Indonesia , “mesti dan 
perloe” ada dan didirikan. Tambahan lagi boleh diharapkan, bahwa besok atau 
loesa bangsa Indonesia |lmaksudnya Melayu | Semenandjoeng akan berichtiar 
melahirkan satoe pergerakan, jang maksoednja akan memindahkan bangsa 
Indonesia Selatan ke sana. Dengan jalan seroepa itoe dapatlah dibatasinja 


60 Melayu, Nasionalisme Radikal dan Pembinaan Bangsa 


proces pendesakan itoe*?* dan ditjiptakannja satoe dasar, tempat Indonesia 
Merdeka “bersandar” dan achirnja akan mewoedjoedkan Kemerdekaan 
Semesta - Indonesia.” 


Dalam gagasan Tan Malaka sebuah persatuan seluruh bangsa Indonesia 
Irumpun Melayu) yang merangkumi Filipina dan Semenanjung Tanah Melayu 
(termasuk Singapura) tidaklah mustahil. Tujuannya mewujudkan Indonesia 
Raya itu adalah demi kepentingan strategik negaranya apabila merdeka. Tan 
Malaka menggunakan istilah “Indonesia Selatan” untuk merujuk kepada wilayah 
Hindia Timur Belanda, dan “Indonesia Utara” untuk kepulauan Filipina. Dalam 
pemikiran Tan Malaka, bagi “menyelamatkan' orang Melayu di Semenanjung 
(yang juga dinamakannya “Indonesia”), “orang perantauan dari Djawa, Soematra, 
Borneo dan Soelawesi”* yang disebutnya “bangsa Indonesia Selatan” haruslah 
“dipindahkan” ke Semenanjung. Saranan itu juga dibuatnya untuk Filipina. 
Katanya, walaupun bangsa Filipina “menentang imigrasi kaoem boeroeh dari 
benoea Timoer tetapi mereka setoedjoe dengan immigrasi dari Indonesia Selatan, 
biarpoen besar djoemlahnja.”**Bahkan dia menganjurkan agar semua pihak 
berusaha dari saat itu untuk merealisasikan penubuhan apa yang disebutnya 
“Federasi Repoeblik Indonesia”. Katanya, 


F.R.I. di dalam arti jang sebenarnja persatoean dari djoemlah 100,000,000 
jang tergentjet lagi mendiami poesat strategi dan perhoeboengan seloeroeh 
benoea Asia dan Semoedera|... | dan bersamaan denganitoe pembangoenan 
keboedajaan baroe, jakni kebagoenan satoe bangsa dari kekoeasaan baroe 
di Timoer |... P* 


Fikiran Tan Malaka mengenai konsep “Indonesia Raya” dan penggunaan istilah 
“Indonesia” sebagai kata generik untuk merujuk kepada bangsa-bangsa rumpun 
Melayu amatlah menarik. Sebagai seorang putera Minangkabau, Tan Malaka 
sendiri adalah seorang Melayu. Berasal dari Suliki, Sumatera Barat, Tan Malaka 
yang lahir dalam tahun 1897 dengan nama Ibrahim, dan setelah dewasa memakai 
nama bergelarnya (seperti kebiasaannya pada orang Minangkabau), iaitu Ibrahim 
gelar Datuk Tan Malaka, adalah seorang tokoh yang sangat kontroversial. 
Almarhum Hamka menyebutnya sebagai seorang pemimpin besar yang setaraf 
dengan Sukarno dan Hatta dari segi sumbangannya kepada perjuangan meraih 
kemerdekaan untuk Indonesia.” 

Pendidikan awal Tan Malaka diterimanya di Bukit Tinggi dan kemudiannya 
dalam usia sekitar 17 tahun dia dihantar ke negeri Belanda untuk melanjutkan 
pelajarannya sehingga lulus pengajian di kolej perguruan di sana. Sekembalinya ke 
Indonesia dalam bulan November 1919, Tan Malaka menjadi guru pada anak-anak 
kuli yang bekerja di ladang tembakau Belanda di Sumatera Timur. Pendedahan 
kepada idea-idea komunis ketika menuntut di Belanda telah menjadikannya 
seorang yang sangat radikal dan pada tahun 1920 dia terlibat dalam permogokan 
kaum buruh kereta api di Deli. Mulai tahun itu dia pun menganggotai Partai 
Komunis Indonesia. Tulisan-tulisannya mendapat tempat di dalam surat khabar 
komunis, Het Vrije Woord (Suara Merdeka) dan Soeara Rd'jat. 


Pengaruh dari Indonesia dalam Aliran Kiri Gerakan Kebangsaan Melayu 61 


Pada awal tahun 1921 dia berangkat ke Jawa dan mulai bergiat dalam 
PKI sebagai penggubal sistem pendidikan ala komunis dengan mendirikan 
Sekolah Rakyat. Tidak lama selepas itu dia pun dilantik sebagai Pengerusi 
Serikat |persatuan) Pegawai Percetakan dan menerajui beberapa kesatuan 
sekerja yang lain sehingga akhirnya berjaya merangkul jawatan Pengerusi Partai 
Komunis Indonesia pada penghujung tahun 1921, bagi menggantikan Semaun 
yang telah dihukum buang negeri oleh pemerintah Belanda. Akibat kegiatannya 
menganjurkan permogokan para pekerja pajak-gadai dalam bulan Februari 
1922, Tan Malaka pun diusir keluar dari Hindia Timur Belanda atas perintah 
Gabenor-Jeneral Belanda. Dan dari saat itulah, selama 20 tahun, Tan Malaka 
berkelana sebagai tokoh revolusioner yang memperjuangkan konsep “Indonesia 
Merdeka”nya dengan wadah fahaman komunisnya yang tidak selalunya disetujui 
atau disokong oleh para komunis yang lain. 

Dalam persidangan Komunis Antarabangsa (Komintern) yang ke-4, di 
Moscow, pada akhir tahun 1922, Tan Malaka telah menempa nama apabila 
dia menekankan dalam pidatonya tentang pentingnya komunis menyokong 
pergerakan nasionalis dan pan-Islam yang pada penglihatannya adalah bersifat 
progresif dan antikapitalis. Pada tahun 1923 dia dihantar ke Canton di mana dia 
ditugaskan menjalankan kegiatannya sebagai ejen Komintern di Asia Tenggara. 
Pengembaraannya itu yang melalui detik-detik cemas dan gangguan kesihatan 
akhirnya membawanya ke Filipina, Singapura, Tanah Melayu dan Thailand, dan 
secara menyamar beberapa kali untuk cuba memasuki Manila, Singapura, Pulau 
Pinang, Bangkok, dan Kuala Lumpur, di antara tahun 1925 dengan 1942. Dalam 
perkelanaannya sebagai “Lang-Lang Buana” inilah salah satu karyanya yang 
penting telah dihasilkan dan diterbitkan di Singapura dalam tahun 1926, iaitu 
Massa Actie. 

Bahawa Tan Malaka memang memberikan perhatian kepada persoalan 
kebangkitan orang Melayu, dapat dilihat pada kenyataannya yang diluahkannya 
sekali lagi dalam autobiografinya, Dari Pendjara ke Pendjara yang dihasilkannya 
dalam tahun 1948. Dia merumuskan bahawa ada tiga faktor yang menyebabkan 
orang Melayu terdesak ke dalam kancah kemiskinan dan kedaifan bangsa, yakni: 
i. pembanjiran kaum Cina dan India ke Malaya; 

ii. mudahnya modal asing mendapatkan tanah yang subur untuk pembukaan 
ladang dan tanah yang mengandungi bijih timah, besi, dan arang batu untuk 
dijadikan lombong; 

ii.  danwujudnya polis dan pegawai yang rasuah ditugaskan untuk “melindungi” 
orang Melayu.” 


Tan Malaka juga melahirkan rasa kesalnya melihat keadaan di Singapura. 
Katanya, ketika dia singgah di kota itu dalam perjalanan pulangnya dari negeri 
Belanda pada tahun 1919, dia masih menemui kedai-kedai milik “orang Indonesia” 
(Melayu) di High Street. Bahkan terdapat pula beberapa rumah yang besar yang 
didiami mereka. Di Kampung Gelam, yang juga dikenali sebagai Kampung Jawa, 
katanya, boleh dikatakan semua rumah dan kedai di situ adalah milik orang 
Melayu dan mereka masih lagi menjalankan perniagaan emas, tembaga dan perak. 


62 Melayu, Nasionalisme Radikal dan Pembinaan Bangsa 


Mereka juga memiliki kedai tekstil, dan kilang, kedai yang menjual barang perkakas 
rumah, dan kedai makan (restoran), malahan memiliki gedung yang besar juga. 
Di Kampung Geylang pun penduduknya terdiri daripada bangsa Melayu. Tetapi 
menjelang 1927, semua ini telah berubah, kata Tan Malaka. Di High Street tidak 
kelihatan lagi rumah dan kedai Melayu. Separuh daripada Kampung Gelam telah 
diisi oleh “orang Cina, Hindu dan Tamil”. 

Keprihatinan Tan Malaka mengenai nasib orang Melayu itu membuatnya 
mengungkapkan dalam autobiografinya kata-kata berikut: 


Pemusnahan orang Melayu Indonesia, ataupun tenggelamnya mereka itu 
di tengah-tengah bangsa Asia Timur yang masih lagi menganggap negara 
leluhur mereka sebagai tanah ibunda mereka, adalah persoalan yang akan 
baik secara langsung maupun tidak langsung memberi kesan kepada hidup 
matinya republik (Indonesia). 


Rasa prihatin ini diungkapkan lagi oleh Tan Malaka dalam Kongres Persatuan 
Perjuangan yang diadakan di Madiun pada 17 Mac 1946. Dalam usul yang diluluskan 
mengenai urusan luar negeri, kongres itu antara lain bersetuju bahawa:”negara 
Republik Indonesia hendaklah merangkumi Malaya, Borneo Utara, dan seluruh 
pulau Timor dan daerah Papua.” Bahkan Tan Malaka yang menjadi penggerak 
kongres itu berpendirian bahawa ikatan antara rakyat Indonesia (baca rumpun 
Melayu) di Indonesia dan Malaya adalah suatu perkara yang genting.” 

Membaca tulisan-tulisan Tan Malaka yang menyentuh masalah orang 
Melayu, penulis berasa amat berat sekali untuk bersetuju dengan pendapat 
penulis dan pengkaji sejarah gerakan kebangsaan aliran kiri Melayu yang menolak 
faktor pengaruh gerakan kiri Indonesia dalam gerakan kiri yang dirintis oleh 
Kesatuan Melayu Muda dan yang kemudiannya dilanjutkan oleh Parti Kebangsaan 
Melayu Malaya. Pengakuan Tan Malaka bahawa dia pernah menghubungi seorang 
pemimpin pergerakan di Semenanjung (yang nama dan tempat kediamannya 
dirahsiakan oleh Tan Malaka demi mengelakkan hiduan special branch British), 
kira-kira dalam tahun 1937 menunjukkan percubaan untuk mempengaruhi orang 
Melayu memang ada dalam kalangan orang komunis, terutama selepas peristiwa 
pemberontakan komunis 1927 yang berlaku di Silungkang, Sumatera Barat.” 

Pemberontakan 1926/27 anjuran Partai Komunis Indonesia itu, anehnya, selain 
berlaku di Betawi (Jakarta), juga meledak di daerah-daerah yang kuat keislaman 
penduduknya. Di Jawa, pemberontakan yang meletus pada 12 November 1926 
itu mendapat sokongan kuat di Jawa Barat, daerah yang penduduknya terkenal 
kuat pegangan keagamaannya. Selainitu, kawasan-kawasan di pesisir utara Jawa, 
yang juga merupakan daerah Islam, seperti Pekalongan, Tegal, Cirebon, dan 
kawasan Surakarta di Jawa Tengah, juga menyaksikan pemberontakan. Di antara 
tempat-tempat ini di Bantenlah, iaitu daerah di Jawa Barat, pemberontakan itu 
mengambil bentuk yang paling ganas dan berlandaskan agama. Para pemberontak 
melihatnya sebagai perang sabilillah.* 

Pemberontakan komunis itu hanya merebak di Sumatera pada awal Januari 
1927. Kawasan yang terlibat ialah daerah Sumatera Barat, khususnya kawasan 


Pengaruh dari Indonesia dalam Aliran Kiri Gerakan Kebangsaan Melayu 63 


Padang Panjang, Silungkang, dan Sawah Lunto. Tetapi dalam masa beberapa 
hari sahaja pemberontakan itu telah dapat dipatahkan. Penangkapan secara 
besar-besaran dilakukan terhadap semua anggota Partai Komunis Indonesia 
dan Sarekat Rakyat, pertubuhan yang menampung mereka yang belum diterima 
spenuhnya sebagai anggota P.K.I. Tetapi bukan sahaja orang komunis yang 
ditangkap; mereka yang dianggap 'kiri' dan aktif dalam kegiatan kesatuan buruh 
yang antipemerintah juga ditangkap. Menjelang pertengahan 1928, ribuan orang 
tawanan telah dibuang ke daerah Boven Digul di Irian Barat. Mana-mana anasir 
komunis atau nasionalis kiri yang terlepas oleh jaring polis Belanda telah melarikan 
diri ke Singapura dan Semenanjung Tanah Melayu. 

Singapura, sejak awal tahun 1920-an lagi, memang telah menjadi tempat 
laluan dan pertemuan orang komunis Indonesia. Biro perisikan British memang 
telah mengikuti perkembangan gerakan menentang penjajahan di Hindia Timur 
Belanda dan mengekori gerak-geri orang Indonesia, baik yang komunis mahupun 
yang nasionalis, yang bergerak di Singapura dan Semenanjung. Pada awal 1926 
perisik British misalnya telah melaporkan kehadiran Boedisoetjitro?? (dari Jawa) 
dan Hamid gelar Sutan Perpatih“** (dari Sumatera Barat), dua orang komunis yang 
beberapa waktu berada di Pulau Pinang dan Singapura. 

Bahawa orang komunis Indonesia memang ada menghubungi individu 
Melayu tempatan jelas kelihatan jika kita meneliti laporan perisik British.” Tetapi 
bukan tujuan pokok penulisan ini untuk membincangkan secara khusus tentang 
kegiatan komunis Melayu/Indonesia di Singapura. Sebaliknya persoalan yang 
ingin dikupas ialah: setakat manakah kegiatan orang kiri dari Indonesia ini telah 
mempengaruhi pandangan kiri dalam kalangan nasionalis Melayu yang bergerak 
di dalam KMM dan PKMM? 

Sekitar tahun 1934 bahagian cawangan khas British telah mengekori 
kegiatan seorang tokoh komunis Indonesia yang memainkan peranan penting 
dalam mengilhami penubuhan parti politik kiri Melayu yang pertama. Tokoh itu 
ialah Sutan Djenain. Sutan Djenain yang juga dikenali oleh perisik British dengan 
nama Maltj|Ali, atau Amat, dikatakan telah berhijrah ke Tanah Melayu pada tahun 
1910. Tetapi tidak berapa lama kemudian dia telah kembali ke Jawa dan di sana 
dia bergerak aktif dalam Sarekat Postal dan Kereta Api di Bandung sehinggalah 
kesatuan itu diharamkan pada tahun 1924. Di antara tahun 1926 dengan 1928 
Sutan Djenain telah datang semula ke Tanah Melayu selepas berlakunya 
pemberontakan PKI dan kali ini dia datang sebagai pelarian. Menurut laporan 
perisik British, pada tahun 1948 Sutan Djenain adalah anggota Jawatankuasa 
Pusat Parti Komunis Malaya dan pernah menganggotai Liga Pembebasan Bangsa 
Malaya yang bertujuan untuk mendakyahkan fahaman komunis dalam kalangan 
orang Melayu dan India. Sutan Djenain juga telah dipertanggungjawabkan tugas 
menubuhkan Barisan Tani. 

Walaupun surat pembuangan negeri pernah dikeluarkan kepada Sutan 
Djenain (atau Jenain)| dalam tahun 1936, namun dia berjaya mengelakkan 
dirinya daripada diusir. Menjelang pertengahan tahun 1937, dia muncul dalam 
perjumpaan menubuhkan Kesatuan Melayu Muda di Kuala Lumpur.” Mengenai 
peranannya dalam penubuhan KMM, Mustapha Hussain, bekas Naib Yang 


64 Melayu, Nasionalisme Radikal dan Pembinaan Bangsa 


Dipertua pertubuhan itu menulis: “Perlu juga disebutkan di sini bahawa Pak Sutan 
Jenain yang telah lama menasihati kami menubuhkan satu badan politik Melayu 
untuk tujuan mencapai kemerdekaan telah turut hadir pada hari penubuhan itu. 

Kemunculan Parti Kebangsaan Melayu Malaya pada 17 Oktober 1945 
sekali lagi menampilkan peranan seorang penganut fahaman kiri yang juga 
menganggotai Parti Komunis Malaya. Orang itu ialah Mokhtaruddin Lasso yang, 
dengan dibiayai oleh partinya, telah memprakarsai penubuhan PKMM bersama- 
sama dengan Arshad Ashaari, Ahmad Boestamam, dan Dahari Ali. Mokhtaruddin 
sendiri telah dipilih sebagai Yang Dipertua ketika diadakan kongres PKMM yang 
pertama pada 30 November 1945. Manakala Dr. Burhanuddin al-Helmy dan 
Dahari Ali masing-masing dipilih sebagai Naib Yang Dipertua dan Setiausaha 
Agung. Seperti KMM, Parti Kebangsaan Melayu Malaya juga berpendirian 
antikolonialisme dan imperialisme dan bercita-cita untuk memasukkan Malaya 
ke dalam Indonesia Raya. Seperti Tan Malaka, Mokhtaruddin juga berasal dari 
Minangkabau dan berjiwa nasionalis sekalipun berideologikan Marxisme. 

Jika diteliti kegiatan para anggota komunis dari Indonesia yang bergerak 
di Singapura dan Semenanjung, amatlah jelas pendirian “serampang dua mata” 
mereka itu, iaitu memperjuangkan komunisme dan kemerdekaan Indonesia 
sambil cuba menyebarkan fahaman radikal mereka dalam kalangan nasionalis 
Melayu. Dalam kalangan mereka yang berketurunan Minangkabau, baik yang 
berjiwa nasionalis kiri mahupun yang tulen komunis, yang bilangannya jauh 
lebih besar daripada mereka yang berketurunan Jawa, matlamat perjuangan 
mereka di Semenanjung dan Singapura adalah juga untuk merealisasikan sebuah 
“Indonesia Raya” seperti yang diimpikan oleh Tan Malaka. Justeru tidaklah 
menghairankan apabila nama-nama orang Minangkabau seperti Djamaluddin 
Tamin, Sutan Djenain, Djamil Sutan Mangkuto, Arif Sutan Pamuntjak, Thaharuddin 
Ahmad, Anwar Muin dan Khatijah Sidek, yang kemudiannya mempunyai jaringan 
kerjasama di Singapura dan Pulau Pinang, dalam pembelian senjata api untuk 
dikirim ke Indonesia, diekori oleh pegawai cawangan khas British dalam gerak- 
geri mereka pada tahun sekitar 1947 - 1948.“ Seyogia diingati, dalam pergerakan 
kiri nasionalisme Melayu, para pemimpinnya juga kebanyakannya terdiri daripada 
mereka yang berasal dari Indonesia, khasnya Minangkabau. 

Oleh yang demikian, jika makna kiri dalam pergerakan kebangsaan Melayu 
hendak diberi penjelasan, maka beberapa ciri yang menonjolkan kekirian pendirian 
politik para anggota pergerakan itu harus ditekankan: 

i.. kegigihan semangat untuk membebaskan tanah air daripada belenggu 
penjajahan British; 

ii. lantaran perasaan antipenjajahan begitu kuat, sanggup mereka itu 
melakukan apa sahaja, termasuk bersekongkol dengan anggota Parti 
Komunis Malaya; 

ii. mempunyai cita-cita mewujudkan persatuan Melayu Raya (yang di pihak 
Indonesia disebut Indonesia Raya); 

iv... memperjuangkan kedaulatan rakyat, yakni mencabar pegangan politik 
tradisional orang Melayu yang meletakkan kedaulatan raja sebagai sesuatu 
yang tidak boleh digugat; 


Pengaruh dari Indonesia dalam Aliran Kiri Gerakan Kebangsaan Melayu 65 


v. mempertahankan simbol bangsa Melayu seperti yang terdapat dalam 
tuntutan memberikan kedudukan dan martabat yang tinggi pada bahasa 
Melayu dan menggunakan nama “Melayu” untuk rupa bangsa (jati diri | 
warganegara Malaya merdeka. 


Kelima-lima ciri ini, walaupun secara keseluruhannya belum begitu jelas 
diungkapkan dalam perjuangan Kesatuan Melayu Muda, tetapi telah terangkum 
dalam garis besar haluan perjuangan Parti Kebangsaan Melayu Malaya. Ciri 
pertama hingga empat itu jelas membayangkan pengertian kiri yang dihayati 
oleh semua badan perjuangan kebangsaan Indonesia sejak dilafazkan di dalam 
Sumpah Pemuda pada 28 Oktober 1928 dan kemudian mempengaruhi anggota 
pergerakan kebangsaan Melayu sebelum berdirinya UMNO. Ciri kedua pula sangat 
jelas terpancar dalam gerakan Angkatan Pemuda Insaf, Angkatan Wanita Sedar, 
Pusat Tenaga Rakyat dan badan-badan radikal yang dipayunginya. Manakala ciri 
terakhiritu membayangkan manouvre atau muslihat pemimpin Parti Kebangsaan 
Melayu Malaya seperti Dr. Burhanuddin al-Helmy, Ahmad Boestamam dan Ishak 
Haji Muhammad dalam menghadapi politik pergerakan kiri kaum bukan Melayu 
seperti yang diwakili oleh All Malaya Council of Joint Action. 

Sebagai rumusan bab ini, penulis ingin simpulkan bahawa pertumbuhan 
dan perkembangan gerakan kiri di Semenanjung tidaklah boleh dipisahkan 
daripada jalur pemikiran yang bersifat “kiri' yang sudah pun mewarnai pergerakan 
pertubuhan nasionalis yang utama di Indonesia, seperti Sarekat Rakyat, Sarekat 
Islam, Nationaal Indische Partij, Perhimpunan Indonesia, Partai Nasional 
Indonesia, Partai Indonesia Raya dan lain-lainnya sejak bertapaknya fahaman 
sosialis di Indonesia sekitar tahun 1914. 

Dalam konteks perjuangan orang seperti Tan Malaka, Sutan Djenain dan 
Mokhtaruddin Lasso, fahaman komunisme yang mereka anuti tampaknya 
berbaur dengan ideologi nasionalisme dan justeru timbul pertanyaan: Apakah 
mungkin mereka digolongkan sebagai “national communists”? Pertanyaan ini 
timbul apabila kita melihat julukan yang serupa diberikan kepada Tan Malaka oleh 
seorang yang telah mengkaji secara mendalam mengenai tokoh ini: 


If on the other hand “national communist” is taken to mean an ideology 
that embraces both nationalism and communism, and that implies a locally 
oriented approach without question from above, then one can unquestionably 
assign Tan Malaka to this category.” 


Mengenai peranan Tan Malaka dalam menggerakkan nasionalisme radikal orang 
Melayu hingga akhirnya melahirkan gagasan “Melayu Raya' akan dibincangkan 
dalam bab seterusnya. 


Nota 

! Makalah yang dibentangkan di Seminar Kebangsaan “Melaka dalam Arus Gerakan 
Kebangsaan Malaysia', anjuran Institut Kajian Sejarah dan Patriotisme dan Persatuan 
Sejarah Malaysia Cawangan Melaka pada 16 - 18 Disember 1994. 


66 Melayu, Nasionalisme Radikal dan Pembinaan Bangsa 


* Ibrahim Haji Yaacob, Melaihat Tanah Air, Percetakan Timur, (ulang cetak naskhah 
1941), Kuantan, 1975, h. 16. 


3 Ibid.,h. 30. 


4 Lihat Tan Malaka, Massa Actie, (cetakan semula naskhah yang terbit pada tahun 1926 
di Singapura), Poestaka Moerba, Djakarta-Raya, t.t., h. 66. 


* Tarikh lawatan Ibrahim itu diperoleh daripada suratnya kepada Mustapha Hussain 
(setebal 14 halaman), bertarikh 20 Mei 1975. Menurut Cheah Boon Kheng, “The Japanese 
Occupation of Malaya, 1941 - 45: Ibrahim Yaacob and the Struggle for Indonesia Raya' 
dalam Indonesia, No. 28, October 1979, h. 89, edisi pertama Meliha Tanah Air, yang 
menggunakan tulisan Jawi, diterbitkan oleh Al-Islamiah Press, Kota Bahru dalam tahun 
1941. 

6? Ibrahim Yaacob, Melihat Tanah Air, h. 13 - 14. 


7? Raden Mas Tirto Adhi Soerjo adalah anggota kerabat Bupati Bojonegoro, iaitu satu 
daripada keluarga raja-raja Jawa yang terkenal dalam zaman kolonial. Lahir dalam 
tahun 1878 di Blora, Jawa Timur, Tirto adalah bumiputera yang merintis kegiatan 
persuratkhabaran Melayu di Jawa. Untuk maklumat lanjut mengenai Tirto Adhi Soerjo, 
lihat Ahmat Adam, The Vernacular Press and the Emergence of Modern Indonesian 
Conciousness, Southeast Asia Program, Cornell University, Ithaca, 1995, terutamanya bab 
5. Untuk watak Tirto yang diromantiskan, lihat karya-karya Pramoedya Ananta Toer yang 
terkenal, Bumi Manusia, Anak Semua Bangsa, Jejak Langkah dan Rumah Kaca, kesemuanya 
diterbitkan oleh Hasta Mitra (Jakarta) dan Wira Karya (Melaka) dalam tahun-tahun 1980- 
an. Lihat juga karya Pramoedya, Sang Pemula, Hasta Mitra, Jakarta, 1985. 


3 Sarekat Dagang Islamiyah, yang didirikan oleh Tirto Adhi Soerjo dengan sokongan 
dan keanggotaan beberapa orang hartawan Arab di Bogor, telah dilarang wujud oleh 
pemerintah Belanda sebaik sahaja ia ditubuhkan, dengan alasan bahawa undang- 
undang yang menyangkut orang Arab berbeza dengan yang berkaitan dengan bangsa 
bumiputera Indonesia. Walau bagaimanapun, badan yang bernama Sarekat Dagang 
Islam kemudiannya telah didirikan di Solo dalam tahun 1911 atas daya usaha Haji 
Samanhudi, seorang pedagang batik, yang meminta bantuan R. M. Tirto Adhi Soerjo 
untuk menubuhkannya. Badan inilah yang kemudiannya bertukar nama menjadi Sarekat 
Islam pada tahun 1912 di bawah pimpinan Oemar Said Tjokroaminoto. 


*? Tirto belajar di Sekolah Dokter Djawa (School tot Opleiding van Inlandsche Artsen) 
selama enam tahun, tetapi gagal mendapatkan “ijazah. 


* Ibrahim Haji Yaacob, Sekitar Malaya Merdeka, Kesatuan Melayu Merdeka, Bhg. 
Penerangan, Jakarta, 1957, h. 25. 


" bid.,h. 20. 


2? Dakwaan Ibrahim ini walau bagaimanpun sukar dipercayai jika diingat bahawa 
bukan mudah bagi seorang pelajar berusia 17 tahun yang belajar di sebuah maktab yang 
disiplinnya sangat ketat berhubung surat-menyurat dengan ibu pejabat PNI di Jakarta. 
Sementelahnya pula tidak mudah bagi Ibrahim untuk melakukannya tanpa pengetahuan 
guru dan penguasa maktab dan pegawai Inggeris. Keraguan ini juga diungkapkan oleh 
Mustapha Hussain yang menjadi Naib Yang Dipertua KMM. Lihat Mustapha Hussain, 
“Riwayat Hidup dan Perjuanganku” manuskrip, 1976 (yang kemudiannya diterbitkan 
dengan judul Memoir Mustapha Hussain dalam tahun 1999), bab 17. 


3 Ibid. Agak aneh apabila Ibrahim tidak menjelaskan tentang pemberontakan yang 
dianjurkan oleh Partai Komunis Indonesia yang mula-mula meletus di Jawa pada 


Pengaruh dari Indonesia dalam Aliran Kiri Gerakan Kebangsaan Melayu 67 


penghujung 1926 dan kemudian di Sumatera Barat pada Januari 1927. Mengenai 
pemberontakan ini lihat Ruth T. McVey, The Rise of Indonesian Communism, Cornell 
University Press, Ithaca, 1965. 


4 Lihat teks ceramah Ibrahim yang dijadualkan untuk disampaikan (tetapi tidak 
disampaikan sendiri olehnya) di “Seminar Perintis Kemerdekaan Malaysia” di Jabatan 
Sejarah, Universiti Kebangsaan Malaysia pada 28 Ogos 1973, passim. 


5 Lihat Rustam A. Sani, “The Origins of the Malay Left - an analysis of the social roots”, 
Tesis M.A. University of Kent at Canterbury, h. 66 - 70. 


“* Lihat ibid., h. 41-42. 

7 Ibid. h. 43. 

"3 Muhammad Yamin semasa hayatnya sangat yakin bahawa “Indonesia Raya” yang 
merangkumi semua pulau dan wilayah di dalam gugusan kepulauan Melayu, termasuk 
Semenanjung Tanah Melayu, akan menjadi kenyataan. “Indonesia Raja (Raya) tanpa 
Malaya adalah suatu chajal”, kata Yamin dalam tahun 1955. Lihat Muhammad Yamin, 
Sumpah Indonesia Raja yaitu Uraian Tentang Rumusan dan Wudjud Sumpah Pemuda 
tanggal 28 Oktober 1928 Untuk Membentuk Indonesia Merdeka. N.V. Nusantara, Bukit 
Tinggi-Djakarta-Medan, 1955, h. 32 - 38. 

? Kata “Indonesia” mula dipakai dalam pengertian geografi oleh J. R. Logan dalam 
tahun 1850 dan dalam pengertian etnologi oleh Adolf Bastiaan dalam tahun 1884. 


** Tentang penggunaan kata “Indonesia” secara politik, lihat Ahmat Adam, 'The 
Origins of the Name “Indonesia” and the Idea of Self-Government: Sources from the 
Indonesian Press' dalam Putu Davies (ed.), Constructing a National Past: National History 
and Historiography in Brunei, Indonesia, Thailand, Singapore, the Philippines, and Vietnam, 
Universiti Brunei Darussalam, Bandar Seri Begawan, 1996, h. 219 - 235. 


* Lihat Keng Po, no. 727, 13 Januari 1926. Menurut akhbar ini juga, persatuan Jong 
Java (Jawa Muda) dalam kongresnya pada penghujung tahun 1925 di Bandung, telah 
meluluskan usul memasukkan di dalam perlembagaannya cita-cita untuk menyebarkan 
perasaan “Indonesia Raya” dalam kalangan para anggotanya. 


2” Soeling Hindia no. 1, 28 Februari 1926. 

23 Tan Malaka, Massa Actie, Poestaka Moerba, Djakarta, cetakan 1947, h. 66. 
** |bid.,h. 66. 

5 Ibid. 


** Yakniproses menghalangi pembanjiran bangsa-bangsa bukan Melayu yang mendesak 
orang Melayu terutamanya dari segi ekonomi. 


*”” Tan Malaka, Massa Actie, h. 67. Penggelapan kata-kata oleh penulis makalah ini justeru 
untuk maksud memberi penekanan. 


g Ibid. 
9 Ibid. h. 68. 
3“ Ibid. 


3 Lihat pengantar pada risalah yang berjudul Islam dalam Madilog, tulisan Tan 
Malaka mengenai Islam yang dicabut daripada karya besarnya, Madilog | akronim 
untuk Materialisme, Dialectica dan Logica| dan diterbitkan semula oleh Toko Buku 
dan Percetakan “Nusantara”, Bukit Tinggi, 1948. Di dalam pengantarnya itu, Hamka 
menyatakan rasa kagumnya terhadap fikiran Tan Malaka yang menyanjung Nabi 


68 Melayu, Nasionalisme Radikal dan Pembinaan Bangsa 


Muhammad sebagai nabi yang terbesar antara semua nabi. Kata Hamka, “Jang mula- 
mula sekali mendjadi perhatian saja ialah pengakuan terus terang daripada Tan Malaka, 
bahwa sumber Islam itulah terutama hidup dalam hati beliau...” 


32 Lihat Tan Malaka, From Jail to Jail (terjemahan ke bahasa Inggeris dalam tiga jilid oleh 
Helen Jarvis), vol. 2, Ohio University Center for International Studies, Athens, 1991, h. 96. 


3 I|bid.,h. 105. 

4 bid.,h. 107. 

3 Lihat nota kaki 54 dalam Helen Jarvis (ed. & trans.), From Jail to Jail, h. 243. 
3? Ibid.,h. 106. 

37 Lihat ibid., h. 107 - 108. 


323 Ruth T.McVey, The Rise of Indonesian Communism, hal. 323-346. Untuk mendapatkan 
pandangan seorang peserta dalam pemberontakan di Sumatera, lihat A. Muluk Nasution, 
Pemberontakan Sarikat Rakyat Silungkang Suamtera Barat, 1926 - 1927, Mutiara, Jakarta, 
1981. 


39 Boedisoetjitro pernah memegang jawatan editor surat khabar komunis, Api, di 
Semarang. Dia melarikan diri ke Singapura untuk mengelakkan daripada dihukum 
pemerintah Belanda kerana bersalah melanggar undang-undang percetakan di Hindia 
Timur Belanda. Lihat CO. 273/534/C 13350, Malayan Bulletin of Political Intelligence No. 38, 
April 1926. Untuk seterusnya hanya singkatan MBPIJ digunakan 


4? Hamid, yang lebih terkenal dengan nama H. S. Perpatih adalah seorang wartawan 
berpengalaman. Dia pernah memimpin akhbar komunis, Djago-Djago, di Padang Panjang. 


4 Dokumen mengenai hal ini telah pun dihimpun sebagai suatu koleksi oleh Cheah 
Boon Kheng (ed.) From PKI to the Comintern, 1924 - 1941: the apprenticeship of the Malayan 
Communist Party, Southeast Asia Program, Cornell University, Ithaca, 1992. 


4 Menurut Ibrahim Yaacob, para pemuda dari Persatuan Belia Melayu, Kuala Lumpur, 
telah mengundang Ibrahim dalam bulan Mac 1937 bermesyuarat di Asrama Kampung 
Baru, bersama-sama Yusuf Ahmad (adik Za'aba), Hassan Manan dan A. Karim Rashid. 
Ibrahim diangkat sebagai Yang Dipertua persatuan itu. Setelah bertambah ahli 
jawatankuasanya, pertubuhan itu telah mengadakan mesyuarat di Sekolah Melayu 
Gombak Lane dalam bulan Mei 1937 dan nama Belia Melayu pun dubah menjadi Kesatuan 
Melayu Muda. Berkata Ibrahim lagi, A. Samad Ismail telah menyetujui nama itu lantaran 
mencontohi nama pergerakan “Young Turk” di Turki; manakala bagi Ibrahim pula nama 
itu seperti yang dinyatakan juga oleh Sutan Djenain, amat sesuai bagi mencontohi gerakan 
“Indonesia Muda” di Indonesia. 


86 Mustapha Hussain, “Riwayat Hidup dan Perjuanganku”, h. 2, Bab 16. 


4 Lihatlaporan perisikan politik dalam CO 537/3751, Political Intelligence Journal, khasnya 
bahagian “Malay and Indonesian Organisations”. 


5 Lihat pengantar oleh Helen Jarvis (penterjemah dan pemberi pengantar) pada karya 
Tan Malaka, From Jail to Jail, vol. 1, Centre for International Studies, Ohio University, 
Athens, 1991, h. cv. 


6 


“Melayu Raya' sebagai 
gagasan Politik 
Antikolonial dalam Sejarah 
Perjuangan Kemerdekaan' 


Sebagai satu konsep politik, istilah Melayu Raya tidak boleh dipisahkan daripada 
istilah “Indonesia Raya' yakni konsep induk yang telah melahirkan ungkapan 
Melayu Raya di Malaysia. Melayu Raya adalah isitlah yang dipakai oleh kaum 
nasionalis di Malaya.* Oleh yang demikian, apabila kita berbicara tentang 
semangat Melayu Raya maka semangat itu boleh ditafsirkan sebagai wawasan 
untuk mewujudkan sebuah negara merdeka yang menempatkan bangsa 
rumpun Melayu sebagai pencitra dan pembina nasion yang secara geografinya 
dibayangkan akan merangkumi Tanah Semenanjung, wilayah Melayu yang di 
bawah pentadbiran Sian, pulau Singapura dan seluruh Kalimantan, kepulauan 
Filipina dan kepulauan Indonesia. 

Pembentukan sebuah “Kesatuan Melayu” telah sejak suku akhir tahun 1925 
difikirkan oleh Tan Malaka.* Dalam sepucuk suratnya dari Chieng-Mai kepada 
Boedisoetjitro di Singapura, dia menulis, “|... | idak seorang pun di antara kita 
yang berharap bahawa Cina Utara dan Cina Selatan harus dipisahkan secara 
ekonomis, strategis, atau politis; sama tidak kita inginkan pula terpisahnya 
Indonesia Utara | Filipina) dari Indonesia Selatan (yaitu Hindia Belanda). Dan 
bahan untuk persatuan cukup banyak. Perpisahan akan menimbulkan bahaya 
bagi kemerdekaan dalam setiap hal |... )”” Ideanya ini diungkapkannya lagi dalam 
tulisannya pada tahun 1927 ketika melihat keadaan daif orang Melayu di Malaya 
(termasuk Singapura): 


Satoe poesat persatoean antara seloeroeh bangsa Indonesia |baca Melayu) 
jakni Indonesia kita, Semenandjoeng dan Philipina |... | adalah sine qua non 
sjarat oentoek merampas dan mendjaga kebebasan kita. Tjilaka soenggoeh, 
tak dapat bangsa Indonesia | Melayu) di Semenandjoeng Malaka | Malaya) 
mempertahankan diri dari kebandjiran bangsa India dan Tiongkok jang teroes 


70 Melayu, Nasionalisme Radikal dan Pembinaan Bangsa 


mengalir kesana - Boemipoetera di kota-kota pesisir senantiasa didesak ke 
pinggir kota, dan jang tinggal di laoet makin sehari makin djaoeh menjingkir 
ke poentjak-poentjak goenoeng." 


Bahawa Tan Malaka amat prihatin terhadap pengeksploitasian orang Melayu 
oleh bangsa asing, terutamanya Cina adalah jelas dan kerana itu dia berasakan 
betapa “sekalian daja oepaja (lmel|ngembang-ngembangkan dan menciptakan 
satu persatoean Indonesia Raya di seloeroeh kepoelauan Indonesia mesti dan 
perloe ada dan dirikan”. 

Dalam tulisannya, Tan Melaka merumuskan bahawa terperosoknya 
orang Melayu/Indonesia dalam kemiskinan dan kehancuran bangsanya adalah 
disebabkan terutamanya oleh tiga perkara: pembanjiran orang Cina dan India ke 
Malaya; begitu mudahnya modal asing memperoleh tanah subur untuk ladang- 
ladang dan tanah yang mengandungi bijih timah, besi, dan arang batu untuk 
perlombongan; dan kewujudan polis dan pegawai-pegawai yang rasuah yang 
diamanahkan “melindungi' orang Melayu. 

Pandangan Tan Melaka ini rupa-rupanya mempengaruhi Ibrahim Hj. Yaacob 


yang juga menganggap 


|... | Buruh-buruh murah yang dimasukkan dari Tiongkok dan India itu, 
bukan sahadja mereka mendjadi alat exploitasi. Modal2 Eropah di Negreri2 
Melayu: tetapi mendesak kepada kehidupan orang Melayu di segala lapangan 
hidupnja... Dari pasar perdagangan jang baru dibuka oleh modal2 asing itu, 
orang Melayu terpaksa undur keluar dari daerah2 kota jang baru itu, karena 
desakan modal dan pedagang2 asing jang datang semakin ramai menurut 
buruh dan perusahannja |(sic. |.* 


Seperti yang kita sedia maklumi, keprihatinan terhadap masalah orang Melayu 
yang “tertekan' oleh pembanjiran kaum imigran, khasnya dari China,? inilah yang 
telah mendorong Ibrahim Hj. Yaacob dan rakan-rakannya untuk menubuhkan 
Kesatuan Melayu Muda (KMM) dalam tahun 1937.” Jika dilihat tulisan-tulisan 
Ibrahim dalam tahun-tahun 1930-an jelas sekali dia beberapa kali menimbulkan 
isu keterciciran orang Melayu; pertanyaan-pertanyaannya seperti “Gemarkah 
kita menyerahkan tanah air kita ini kepada bangsa Malayan?" dan “|... | apa 
gunanya kesenangan, kekayaan, kemuliaan -- kalau kaum bangsa kita Melayu 
terhina bahkan samalah kita terhina sekali””, serta rasa gundahnya lantaran 
“kaum kita beribu-ribu batu tinggalnya di belakang bangsa-bangsa dagang yang 
datang ke tanah air kita |... dan bahawa “tanah air( nya) telah dimusnahkan 
oleh bangsa-bangsa dagang” sesungguhnya mencuit kesedaran orang Melayu 
dewasa itu. Bantahan yang diluahkannya “di atas muslihat membiarkan bangsa- 
bangsa dagang masuk ke negeri Melayu ini |... |” serta tulisannya dalam tahun 
1941 yang menyatakan “orang Melayu undur dari kawasan bandar, tidak ada 
kawasan perniagaan di negerinya sendiri” * jelas mengungkapkan keperihatinan 
Ibrahim mengenai nasib orang Melayu. 

Pada sekitar tahun 1938 Ibrahim Yaacob yang memimpin akhbar Majlis telah 
diperkenalkan dengan Ahmad Boestamam yang baru sahaja bertugas di akhbar 


“Melayu Raya' sebagai gagasan Politik Antikolonial 71 


tersebut sebagai wartawan. Di surat khabar itu jugalah Abdul Samad Ahmad, 
melalui pertolongan Ibrahim Yaacob, telah dapat bekerja sebagai wartawan. 
Tidak menghairankan, melalui pergaulan mereka dengan Ibrahim Hj. Yaacob, baik 
Ahmad Boestamam mahupun Abdul Samad Ahmad, telah terpengaruh dengan 
konsep Indonesia Raya dan kedua-duanya telah menganggotai Kesatuan Melayu 
Muda apabila organisasi itu ditubuhkan.” 

Kesemua tulisan Ibrahim ini sekalipun berupa buah penanya sendiri, juga 
menampakkan persamaan idea yang ditulis oleh Tan Malaka dalam tahun-tahun 
1920-an dan tiga puluhan. Dalam menghuraikan sebab-sebab mengapa kehidupan 
orang Melayu semakin terdesak dia juga mengemukakan alasan yang telah diberi 
oleh Tan Malaka, yang menyatakan “modal luar dan buruh daripada luar'lah yang 
telah menyebabkan orang Melayu mundur." Bezanya hanyalah pada analisis yang 
lebih perseptif oleh Tan Malaka, seorang Marxis. 

Ibrahim Hj Yaacob lahir dalam tahun 1911, di Kampung Tanjung Kertau, 
Temerloh Pahang. Ayahnya, Haji Yaacob, “seorang guru agama, seorang tokoh 
masyarakat yang dihormati',"? bercerai dengan ibunya pada masa Ibrahim baru 
berumur dua tahun. Ketika berusia 17 tahun Ibrahim meninggalkan kampung 
halamannya untuk belajar di Sultan Idris Training College, di Tanjung Malim.** 
Ketika Ibrahim menubuhkan KMM dia bertugas sebagai wartawan di akhbar 
Majlis. Dalam tulisannya pada tahun 1941 Ibrahim telahpun menyatakan bahawa 
“yang paling penting dan diharapkan sangat supaya dapat mencapai satu ikatan 
persatuan bangsa Melayu yang akan berdiri dengan teguh yang akan memberikan 
pengelolaan yang sempurna kepada bangsa dan tanah airnya sendiri.” Ini bererti 
tujuan Ibrahim mendirikan KMM ialah untuk memperjuangkan kemerdekaan 
tanah airnya, dan perjuangan itu terpintal dengan hasrat menggembleng upaya 
“umat (rumpun) Melayu di Indonesia untuk menggerakkan ikatan kebangsaan 
bersama menuju Indonesia Raya.” Kenyataan Ibrahim ini jelas menunjukkan 
bahawa walaupun tidak dinyatakannya dalam tulisan-tulisannya bahawa dia 
telah bertemu dengan tokoh-tokoh pergerakan Indonesia seperti Alimin, Tan 
Malaka, Subakat dan lain-lain, tetapi kita boleh menduga bahawa, paling tidaknya, 
dia tentulah sudah membaca tulisan-tulisan Tan Malaka. Oleh itu tidak mustahil 
idea bersatu dengan Indonesia itu atau membina “perasaan Melayu Raya” itu 
diperolehnya daripada Tan Malaka. 


Melalui Kesatuan Melayu Muda, Ibrahim berharap orang Melayu akan bersatu 
kepada satu perhimpunan bangsa Melayu yang mempunyai satu hak dan satu 
pengertian bagi mencapai cita-cita Melayu Raya. Mudah-mudahan dengan 
perlahan-lahan hiduplah bangsa Melayu berdiri sebagai satu bangsa di muka 
bumi ini yang mempunyai hak-hak kebangsaan di Tanah Melayu dan gugusan 
pulau-pulau Melayu (Kepulauan Indonesia).*? 


Pada masa lahirnnya KMM dalam tahun 1937 ia cepat mendapat dukungan 
daripada inteligensia Melayu yang ingin melihat perpaduan orang Melayu. 
Pada waktu penubuhannya, barisan kepemimpinannya terdiri daripada kaum 
inteligensia yang berpendidikan Melayu lulusan Sultan Idris Training College 


72 Melayu, Nasionalisme Radikal dan Pembinaan Bangsa 


(SITC) dan mereka yang berpendidikan Melayu dan Inggeris yang bekerja sebagai 
wartawan, kerani, jurutaip, atau pengajar di Sekolah Teknik Kuala Lumpur dan 
Sekolah Pertanian Serdang. Selain daripada dua kumpulan ini terdapat pula 
kelompok agama yang berpendidikan Arab yang memberikan dukungan kepada 
semangat antikolonial KMM. 

Ikatan sosial para anggota KMM yang dikongsi bersama ialah bahawa 
mereka rata-rata terdiri daripada golongan yang bukan aristokrat iaitu rakyat 
biasa yang dari segi akar umbi sosialnya berasal dari kampung. Mereka adalah 
elit baru Melayu bukan aristokrat yang merupakan produk dari pendidikan yang 
diterimanya.” Sebagai pertubuhan politik pertama yang berpendirian antikolonial 
pertubuhan ini juga menarik sokongan orang Melayu dari seberang, khasnya dari 
Sumatera Barat, yang telah bermastautin di Malaya, ataupun mereka yang masih 
mempunyai sanak keluarga di tanah seberang.” 

Antara mereka yang dipilih memimpin pertubuhan itu ialah: Ibrahim Hj 
Yaacob (Ketua), Mustapha Hussain (Naib Ketua) dan Hassan Manan (Setiausaha 
I), Othman Mohd. Nor. (Setiausaha II), dan ahli-ahli jawatankuasa kerja yang 
terdiri daripada Mohd Isa Mahmud, Abdul Karim Rashid, Ishak Hj. Muhammad, 
dan Othman Mohd. Nor. 

Pada waktu penubuhannya, Sutan Djenain, seorang anggota Parti Komunis 
Malaya yang berasal dari Sumatera Barat telah turut hadir. Menurut Ibrahim Hj 
Yaacob, Sutan Djenainlah yang telah mencadangkan nama Kesatuan Melayu Muda 
iaitu sebagai mencontohi pertubuhan-pertubuhan belia di Indonesia seperti Jong 
Java (Jawa Muda) Jong Sumatranen Bond (Perserikatan (Kesatuan) Sumatera 
Muda), Jong Celebes (Sulawesi Muda) dan Jong Ambon (Ambon Muda). 

Seyogia diingati, di Indonesia sejak 1914 lagi sudah ada sebuah gerakan 
komunis yang diprakarsai Hendrik Sneevliet. Pertubuhan itu yang diberi 
nama Indische Sociaal- Democratische Vereeniging (ISDV, atau Persatuan 
Sosial-Demokratik Hindia) telah menukar namanya pada tahun 1920 menjadi 
Perserikatan Komunis di Hindia; dan tidak lama selepas itu ia dikenali sebagai 
Partai Komunis Indonesia (PKI). Begitu cepatnya PKI mengembangkan sayap 
pengaruhnya dalam kalangan kaum buruh dan petani khasnya di Jawa jelas 
apabila ia berjaya menyaingi dan menggeser pengaruh Sarekat Islam antara 
tahun 1918 dan 1926. 

Sejak awal tahun 1920-an lagi bahagian perisik British telah melaporkan 
persinggahan atau kunjungan yang dibuat oleh pemimpin dan anggota PKI, 
namun keberadaan kaum komunis Indonesia di Semenanjung dan Singapura 
lebih jelas pada tahun-tahun sebelum dan selepas tercetusnya pemberontakan 
1926-1927 di Jawa dan Sumatera Barat. Pada sekitar pertengahan tahun 1925 
Alimin”*, Subakat, Budisutjitro, Sardjono, Muso dan ramai lagi kader-kader PKI 
yang lain telah melarikan diri ke Singapura selepas berlaku penangkapan atas 
pemimpin-pemimpin PKI oleh polis Belanda.” Sementara Tan Malaka pada masa 
itu berada di Filipina. Semasa di Filipina itulah Tan Malaka memikirkan tentang 
sejarah bagi “seluruh Indonesia” (kepulauan Melayu). Katanya, hubungan politik 
dengan Majapahit telah meninggalkan kesan kepada sejarah Filipina yang telah 
“dipisahkan selama 450 tahun dari Indonesia Selatan”. Sebagai mengukuhkan 


“Melayu Raya' sebagai gagasan Politik Antikolonial 73 


hujahnya bahawa pembinaan sebuah kesatuan antara Filipina dan Indonesia itu 
wajar, dia pun berkata, “Tidak ada perbedaan langsung antara petani Filipina 
dengan petani Menado, Bugis, Melayu, Batak, Padang, Sunda, atau Jawa”,*? 

Tidaklah jelas apakah idea Tan Malaka mengenai Indonesia Raya telah 
mempengaruhi seorang intelektual muda Filipina bernama Wenceslao Q. 
Vinzons.**? Seorang peminat Rizal, Vinzons yang pada tahun 1932 berusia 22 tahun 
telah menyampaikan pidatonya yang berjudul “Malaysia Irredenta”. Dalam 
pidatonya itu Vinzons mengungkapkan impiannya akan penyatuan bangsa-bangsa 
rumpun Melayu-Polinesia dalam wadah sebuah “Malaysia yang bersatu', yang 
terbentang dari bahagian “paling hujung utara Semenanjung Melayu sampai ke 
setiap pantai pulau Polinesia yang paling jauh'. Begitu berkesannya pidato yang 
disampaikan itu sehingga pada 12 Februari 1932 Vinzons telah dianugerahi pingat 
emas Manuel L. Quezon kerana kecemerlangan.” 

Sejak masih menjadi mahasiswa di Universiti Filipina lagi, Wenceslao Vinzons 
telah bertindak menubuhkan organisasi yang dinamakannya “Pan-Malayan Union' 
atau “Perhempoenan Orang Mellayoe' (sic| yang segera mendapat keanggotaan 
daripada kalangan mahasiswa terpilih, yang terdiri daripada pelajar-pelajar Melayu 
keturunan Filipina, Selatan Siam, Semenanjung Tanah Melayu, Indonesia dan 
Polinesia. Persatuan itu bertujuan “menggalakkan pengajian sejarah, tamadun 
dan kebudayaan bangsa Melayu |... | dan memperkembangkan sentimen 
persatuan dalam kalangan bangsa-bangsa berkulit sawo matang”.* Vinzons 
kemudiannya telah mentransformasikan Perhimpunan Melayunya itu menjadi 
sebuah parti politik yang diberi nama Young Philippines atau Filipina Muda. Parti 
ini telah dirasmikan pelancarannya pada 7 Januari 1934, tiga tahun sebelum KMM 
didirikan. Antara tokoh yang menganggotainya antara tahun 1934 dan 1941 ialah 
Carlos P. Romulo dan Diosdado Macapagal. 33 

Sementara itu, pada awal tahun 1926 Tan Malaka tiba di Singapura dengan 
menyamar sebagai Haji Gozali dari Mindanao dan kembali ke Filipina dalam bulan 
Ogos 1927. Ketika berada di Singapura itulah Tan Malaka menerbitkan Massa 
Actienya yang isinya antara lain menggariskan wawasannya agar diwujudkan 
sebuah Indonesia Raya yang merangkumi Malaya, Singapura, Filipina dan Indonesia. 
Juga pada masa inilah kemungkinannya idea Tan Malaka mengenai Kesatuan 
Melayu atau Indonesia Raya atau Melayu Raya ditanggapi oleh orang seperti 
Ibrahim Yaacob, Ishak Haji Muhammad, Burhanuddin al-Helmi?* dan lain-lainnya. 

Dalam pada itu tidak lama selepas Tan Malaka menerbitkan buku kecil Massa 
Actienya di Singapura, jauh dari wilayah kepulauan Melayu, sekumpulan anak 
muda yang serumpun bangsa, telah mengadakan majlis perayaan menyambut 
ulang tahun kedua penerbitan majalah Seruan Azhar yang menjadi suara 
persatuan pelajar-pelajar Indonesia-Malaya yang sedang belajar di Kaherah. 
Pada 14 Ogos 1927 ketika majlis perayaan itu diadakan, majalah yang sebetulnya 
mula dilancarkan pada bulan Oktober 1925, telah pun wujud selama hampir dua 
tahun. Diterbitkan oleh Jamaah al-Kairiah al-Talabiyya al-Alzhariah al-Jawiah, 
atau dalam bahasa Melayunya, Persatuan Khairat (kebajikan| Mahasiswa 'Jawa' 
Universiti al-Azhar, iaitu sebuah persatuan yang dianggotai oleh pelajar-pelajar 
dari kepulauan Indonesia, Semenanjung Tanah Melayu dan Selatan Siam, 


74 Melayu, Nasionalisme Radikal dan Pembinaan Bangsa 


Seruan Azhar berperanan penting dari segi menyatukan pelajar-pelajar dunia 
Melayu Islam yang belajar di Mesir. Menariknya mengenai majlis perayaan 
pada 14 Oktober 1927 yang juga bertujuan merakamkan penghormatan kepada 
para penggerak?? majalah Seruan Azhar itu ialah bahawa dalam majlis itu telah 
berucap beberapa orang pelajar dari Sumatera Barat, Jawa dan Semenanjung 
Tanah Melayu yang mencurahkan perasaan masing-masing mengenai semangat 
kesedaran kebangsaan yang diserlahkan oleh Seruan Azhar. Tetapi dalam konteks 
persatuan bangsa rumpun Melayu, ucapan seorang pelajar dari Yogyakarta iaitu 
Kahar Muzakkir?*? sangat menarik. Dalam ucapannya dia memuji betapa Seruan 
Azhar telah berjaya memainkan peranannya dalam menghimbau agar bangsa 
Indonesia bersatu. Katanya persatuan Indonesia bererti penyatuan semua 
bangsa-bangsa Indonesia (baca: rumpun Melayu) di bawah satu bendera demi 
mewujudkan satu negara yang akan mengembalikan sejarah keagungan bangsa- 
bangsa “Indonesia” (rumpun Melayu) seperti pada zaman silam yang gemilang 
dan perkasa. Dia juga menyerukan agar dicipta sebuah “ikatan Indonesia” dan 
persatuan, sembari menggesa agar rakan-rakannya iaitu pelajar-pelajar dari 
(Selatan) Siam ikut serta dalam persatuan yang dimaksudkan itu (persatuan 
Melayu | dan juga menyokong majalah Seruan Azhar. Katanya, oleh sebab mereka 
berada bersama-sama pelajar-pelajar Indonesia-Malaya itu maka wajarlah mereka 
diajak ikut serta dalam usaha mencipta sebuah “persatuan Indonesia”.?” Sambil 
itu dia pun kesal kerana tiadanya pelajar-pelajar dari Filipina.** 

Tidaklah dapat dipastikan sama ada luahan perasaan seperti ini benar-benar 
dihasilkan oleh pengaruh idea Tan Malaka kerana sejak pada Oktober 1925 lagi 
sebuah tulisan Mahmud Junus? yang diterbitkan sebagai rencana pengarang di 
dalam keluaran sulung majalah Seruan Azhar telah pun membuat seruan agar 
kesemua bangsa Indonesia/Melayu sama da di Jawa, atau di Sumatera, ataupun 
di Borneo, mahupun di Semenanjung Tanah Melayu, bersatu dan berkongsi cita- 
cita serta tujuan yang sama untuk mengejar kemajuan, juga mencari jalan yang 
paling baik untuk melaksanakannya; mereka mestilah sedaya upaya mengelakkan 
daripada berpecah kepada kelompok-kelompok yang terpisah.** Beberapa 
makalah yang ditulis oleh anggota redaksi seperti Iljas Ja'kub** dan Muchtar 
Luthfi” juga menampakkan keprihatinan terhadap upaya membela bangsa 
Indonesia/Melayu seperti yang terbayang daripada tulisan Iljas yang berjudul 
“Persiapan Indonesia Semenanjung” yang diterbitkan dalam keluaran nombor 
15 bulan Disember 1926 dan tulisan Muchtar Luthfi yang bejudul “Memeriksa 
darihal bumiputera dengan bangsa asing” dalam Seruan Azhar nombor 21, 
keluaran Jun 1927. 

Sementara itu, di Semenanjung Tanah Melayu, tahun-tahun akhir dua 
puluhan dan awal tiga puluhan juga sedang menyaksikan kemajuan bagi 
pendidikan orang Melayu. Sultan Idris Training College yang terbina dalam tahun 
1922 ternyata telah berhasil melahirkan pada penghujung dasawarsa tersebut 
guru-guru Melayu yang terlatih untuk keperluan sekolah rendah Melayu.“ 
Semasa guru-guru ini belajar di kolej, mereka terdedah kepada bahan-bahan 
bacaan dari Indonesia yang digalakkan kemasukannya oleh Pengetua Kolej, iaitu 
O. T. Dussek. yang sedar betapa pelajar-pelajar SITC dahagakan bahan bacaan 


“Melayu Raya' sebagai gagasan Politik Antikolonial 75 


dalam bahasa Melayu. Selain buku-buku dan majalah, ada juga surat khabar 
Indonesia yang dapat dibaca oleh setengah-setengah pengajar dan pelajar di 
kolejitu.* Oleh sebab periode antara 1927-1938 adalah jangka masa yang paling 
rancak dari segi gerakan politik antikolonial di Indonesia (selepas tertubuhnya 
Partai Nasional Indonesia pimpinan Sukarno), yang membawa prinsip politik 
tidak mahu bekerjasama dengan penguasa Belanda tidak mustahil berita-berita 
politik, termasuk gerakan persatuan-persatuan belia seperti Jong Java dan Jong 
Sumatranen Bond dan lain-lainnya, yang telah melahirkan Sumpah Pemuda pada 
28 Oktober 1928 itu”, memberi semangat kepada para guru pelatih di SITC, atau 
setidak-tidaknya mereka mengetahui hal yang sedang berlaku di tanah jajahan 
Hindia Belanda. Seyogia diingati, pada tahun 1930-an, terutamanya sekitar 
1937-1938, surat khabar-surat khabar Indonesia juga heboh memperkatakan 
kemungkinan Jepun akan terseret ke dalam Perang Pasifik. 

Melalui tulisan-tulisan para nasionalis dan tokoh pergerakan Indonesia, 
dalam bahasa yang boleh mereka fahami, cikgu-cikgu seperti Ibrahim Yaa'cob, 
Hassan Manan, Mohd Isa Mahmud telah mengenali istilah dan konsep seperti 
marxisme, marhaenisme, feudalisme, demokrasi, non-kooperasi dan Indonesia 
Raya. Oleh yang demikian, apabila kita cuba mencerakin latar belakang 
penubuhan KMM sumbangan idea dari Indonesia perlulah diambil kira, sebab 
idea-idea dari Indonesia inilah yang membenihkan semangat Melayu Raya 
dalam kalangan pemuka-pemuka KMM yang merasakan bahawa hanyalah 
melalui Melayu Raya baru penyelesaian pembanjiran bangsa-bangsa pendatang 
itu dapat diselesaikan. Namun demikian, kendatipun cita-cita KMM ialah untuk 
memperjuangkan pembebasan Malaya daripada didesak oleh bangsa-bangsa 
asing melalui Melayu Raya, seperti yang diungkapkan oleh Tan Malaka dan Ibrahim 
Ya'acob itu tampaknya mendapat sambutan sebahagian masyarakat yang juga 
ingin memerdekakan Malaya daripada penjajahan Inggeris, tetapi apabila pecah 
Perang Dunia Kedua cita-cita KMM ternyata gagal. 

Pada masa pemerintahan Jepun, sekalipun KMM dikatakan telah membantu 
penjajah baru itu dari segi memberikan maklumat rahsia kepada Jepun,** zaman 
pemerintahan Jepun tidak pula banyak membuka peluang kepada pemimpin 
KMM seperti Ibrahim Ya'acob, Mustapha Hussain, Ishak Haji Muhamamd dan 
Ahmad Boestamam untuk menggerakkan pertubuhan itu. Permintaan Ibrahim 
agar Jepun boleh menolong KMM memperoleh kemerdekaan Malaya juga tidak 
membuahkan hasil.” Bahkan menjelang Jun 1942 pemerintah militer Jepun, 
lantaran bimbang dan curiga terhadap tindak-tanduk pertubuhan itu, telah 
mengisytiharkan KMM sebagai badan yang terlarang. Bahawa Jepun juga tidak 
menghiraukan nasionalis Melayu dalam KMM tampak jelas pada 18 Oktober 1943 
apabila Jepun menyerahkan bulat-bulat empat buah negeri di utara Semenanjung 
kepada Siam sebagai membalas jasa Siam yang telah menyebelahi pihak Jepun 
dalam peperangan menentang pihak Sekutu.“ 

Hanyalah setelah Jepun di ambang kekalahan pada awal 1945, baru sikap 
Jepun terhadap Ibrahim Ya'acob dan KMM sedikit berubah. Pada Jun 1943 
Perdana Menteri Jepun, Tojo, ketika memaklumkan di Imperial Diet bahawa Burma 
dan Filipina akan merdeka, telah membuat janji bahawa pentadbiran “bangsa- 


76 Melayu, Nasionalisme Radikal dan Pembinaan Bangsa 


bangsa Indonesia' akan dimajukan ke depan dengan memberikan penyertaan 
politik kepada anak negeri di Malaya, Sumatera, Jawa, Borneo dan Sulawesi.“*? 
Hal ini pun perlu dilihat dalam konteks Jepun sangat memerlukan sokongan KMM 
dalam upaya menentang tentera Sekutu. Malahan Jepun lebih tegas lagi dalam 
menjanjikan kemerdekaan kepada Indonesia apabila pada 7 September 1944 
Perdana Menteri Kuniaki Koiso yang menggantikan Tojo, telah mengumumkan 
dalam satu resepsi istimewa Imperial Diet bahawa Jepun akan memberikan 
kemerdekaan kepada Indonesia, kendatipun tarikhnya harus tinggal indejfinite 
- ertinya belum boleh ditentukan.”* Langkah awal yang dibenarkan oleh Jepun 
ialah bagi orang Indonesia mendirikan Dokuritsu Zyunbi Tyoosakai atau Badan 
Penyelidik Usaha Persiapan Kemerdekaan Indonesia (BPUPKI) dan ini berlaku 
pada 29 April 1945 sempena hari ulang tahun Maharaja Jepun. 

Dalam pada itu menjelang awal 1945 apabila KMM mengetahui betapa 
keadaan pertahanan Jepun semakin terancam, dan tentera Sekutu sedang mara 
ke Burma, ia telah merancang beberapa langkah yang harus diambil sekiranya 
tentera Sekutu mara ke Tanah Melayu dan mengalahkan Jepun. Menurut 
rancangannya pemimpin-pemimpin KMM itu akan menggunakan Malai Gyu- 
Gun”, yang anggota-anggotanya terdiri daripada orang Melayu belaka, untuk 
menjalin kerjasama dengan Malayan People's Anti-Japanese Army (MPAJA) 
melalui Sutan Djenain sebagai pengantara; tetapi upaya ini tidak berhasil. 
Rancangan menghantar pemimpin KMM. seperti Ishak Haji Muhammad, Onan 
Haji Siraj, Ahmad Boestamam dan beberapa orang lagi untuk menggerakkan 
orang Melayu di desa-desa bagi menentang tentera British pun tidak berhasil. 
Bahkan dakwaan bahawa pemimpin KMM telah bertemu dengan Sultan Perak 
dan Sultan Pahang serta Sultan Johor pun, jika benar, tidak membuahkan apa-apa 
hasil. Semua rancangan ini tidak terlaksana kerana di Malaya, KMM dan gerakan 
pemudanya tidak berjaya membangkitkan suasana revolusi seperti yang berlaku 
di Jawa apabila tanda-tanda bahawa Jepun sedang menghadapi masalah dalam 
peperangan telah merangsang semangat kepemudaan yang sukar dibendung 
oleh Jepun.” 

Di Malaya, Jepun lebih efektif mengawal pertubuhan seperti Gyu-Gun 
(Tentera Sukarelawan) dan Gyu-Tai (Kor Sukarelawan). KMM sendiri pun dilarang 
wujud. Pada masa Jepun berasa tekanan dari tentera Sekutu, Jepun tidak segera 
melayani tuntutan kemerdekaan KMM. Ini berbeza dengan Indonesia apabila 
Jepun telah membenarkan penubuhan Badan Penyelidik Usaha Persiapan 
Kemerdekaan Indonesia pada Mac 1945. Hanyalah dalam bulan Mei baru Jepun 
memikirkan tentang nasib orang Melayu. Pada 2-3 Mei 1945 satu mesyuarat 
pentadbir-pentadbir Jepun di Jawa, Sumatera, Sulawesi, dan Malaya telah 
diadakan di Singapura untuk membincangkan persiapan kemerdekaan bagi 
Indonesia. Antara yang hadir ialah Yoichi Itagaki, seorang pensyarah Universiti 
Hitotsubashi yang mengkhusus dalam jurusan hal-ehwal Melayu, yang bersimpati 
dengan gagasan Melayu Raya KMM. 

Sebagai simpatisan kepada perjuangan KMM, Itagaki telah menganjurkan 
kepada Ibrahim agar mengumpulkan rakan-rakannya di rumahnya di 
Tanjung Katong, di mana Itagaki akan turut hadir, untuk membincangkan 


“Melayu Raya' sebagai gagasan Politik Antikolonial 77 


soal kemerdekaan Malaya.??* Dalam pertemuan pada awal Mei itu, Itagaki 
menyatakan bahawa kemerdekaan Malaya sedang berada di ambang pintu dan 
dia menghimbau para nasionalis KMM itu agar membuat persiapan. Dia juga 
menyatakan bahawa dengan kebenaran Ketua Turus Tentera Jepun, Ibrahim 
telah ditunjuk sebagai ketua untuk merancang kemerdekaan Malaya. Ibrahim 
menjawab dengan menyatakan bahawa persiapan kemerdekaan tidak boleh 
dimulakan tanpa Mustapha Hussain kerana sokongannya diperlukan. Itagaki 
bersetuju untuk bersama-sama Ibrahim menemui Mustapha Hussain di Taiping. 

Pada pertemuan di rumah Ibrahim itu, anggota yang hadir telah memutuskan 
untuk menubuhkan Kesatuan Rakyat Istimewa (Indonesia | Semenanjung (KRIS) 
sebagai langkah membuat persiapan kemerdekaan Malaya. Tidak lama kemudian, 
Itagaki dan Ibrahim pergi ke Taiping untuk memujuk Mustapha Hussain. Tetapi 
Mustapha enggan menyertai KRIS. Ibrahim, walau bagaimanapun, terus bergerak 
dengan memanfaatkan bekas cawangan-cawangan KMM untuk mendirikan 
cawangan-cawangan KRIS di seluruh Malaya. 

Sementara itu, sebagai upaya mendapatkan sokongan BPUPKI, “puluhan 
surat dan telegram yang asalnya dari Malaya” telah dikirim kepada Sukarno “yang 
maksudnya minta dipersatukan dengan Indonesia”.”* Langkah selanjut Ibrahim 
selepas penubuhan KRIS ialah menghantar rombongan “tiga orang dari Syonanto 
(Singapura) yang diketuai oleh Letnen Kolonel Abdullah Ibrahim?? ke Jakarta 
pada 11 Julai 1945 ketika Sukarno dan tokoh-tokoh nasionalis Indonesia sedang 
membahaskan hal-hal persiapan kemerdekaan Indonesia dalam mesyuarat besar 
BPUPKI. Tetapi tiga orang delegasi KMM itu sebenarnya hanya menunggu di luar 
pintu tanpa dipelawa duduk di dalam mesyuarat; ketika itu Sukarno menyatakan: 


Lebih dahulu juga, berhubung dengan perjuangan kita yang 25 tahun lamanya 
itu, saya bisa nyatakan bahwa perjuangan saya tidak pernah menuntut bahwa 
Indonesia itu hanyalah Hindia Belanda saja. Belum pernah saya menyatakan 
bahwa Indonesia itu adalah gebied, daerah, yang diperintah oleh Belanda. 
Bahkan pernah ada suatu waktu di dalam hidup saya mengenang-ngenangkan 
suatu Pan Indonesia, satu Pan Indonesia yang meliputi pula di dalamnya bukan 
saja Malaya dan Papua, tetapi Kepulauan Pilipina. Pernah ada suatu tingkatan 
di dalam jiwa saya yang mengenang-ngenangkan Pan Indonesia itu. Tetapi 
Pilipina telah merdeka. Kedaulatan bangsa Pilipina harus kita hormati |... *P* 


Alasan Sukarno mengapa Malaya harus disertakan di dalam Republik Indonesia 
dihujahkannya dengan berkata: 


Kita bukan waris orang Belanda. Malaya telah di dalam tangan Dai Nippon 
Teikoku, Papua telah di dalam tangan Dai Nippon Teikoku, Borneo Utara telah 
dalam tangan Dai Nippon Teikoku, Timor bagian Timur telah di dalam tangan 
Dai Nippon Teikoku. Kita sekarang tidak akan berbicara dengan Belanda atau 
Inggris, tetapi kita bicara dengan Dai Nippon Teikoku. Tangan Dai Nippon 
Teikoku itulah menentukan pula apa yang akan menjadi daerah negara 
Indonesia itu nanti |...| Saya ulangi lagi, saya 1007 mufakat dengan pendirian 
anggota yang terhormat Muhammad Yamin. 7” 


78 Melayu, Nasionalisme Radikal dan Pembinaan Bangsa 


Hujah Sukarno mengenai konsep Indonesia Raya, walau bagaimanapun, tidak 
begitu dipersetujui oleh Mohammad Hatta yang sebelum Sukarno berucap telah 
pun berkata: 


Dahulu saya sudah mengatakan pendapat saya tentang Malaka | Malaya); bagi 
saya, saya lebih suka melihat Malaka | Malaya | menjadi negara yang merdeka 
sendiri dalam lingkungan Asia Timur Raya. Akan tetapi kalau sekiranya rakyat 
Malaka (Malaya) sendiri ingin bersatu dengan kita, saya tidak menentang 
hal itu |... | Marilah kita menentukan dasar tanah air kita menurut garis 
internasional yang tetap yaitu Hindia Belanda dulu | ...| dan tentang Malaka 
(Malaya), biarlah diserahkan kepada rakyat Malaka | Malaya |, apakah mereka 
mau berdiri sendiri ataukah bersatu dengan Indonesia, tetapi janganlah 
dituntut oleh pihak Indonesia. Seolah-olah kita sebelum merdeka, sudah 
menganjurkan politik imperialisme: mau ini mau itu. Jadi mengenai Malaka 
(Malaya), kalau rakyat Malaka (Malaya | sendiri mau bersatu dengan kita, kita 
terima mereka dengan dua belah tangan terbuka, tetapi saya kemukakan 
di sini janganlah kita mengeluarkan alasan-alasan yang agak menyerupai 
semangat imperialisme, semangat “meluap ke luar” |... P* 


Hatta sebenarnya memang tidak bersetuju dengan sikap Muhammad Yamin yang 
menganjurkan agar wilayah Indonesia itu merangkumi daerah-daerah seperti yang 
disebut Sukarno; kerana katanya, Yamin memainkan sentimen kebudayaan dan 
“tumpah darah | kultuur und boden )|.**? Berkata Hatta: 


Itu berbahaya sekali, karena akibat dasar imperialisme yang dimajukan oleh 
Jerman itu (yang berasaskan Kultur und Boden|) dapat kita lihat ialah bahwa 
perasaan tidak puas meluap keluar dan mau menjajah Oostenrijk | Austria) dan 
Cekoslovakia (sic|. Akibatnya Jerman mengalami akibat dari nafsu tadi |... )** 


Apabila diundi mengenai batas wilayah Indonesia, idea Indonesia Raya yang 
dikemukakan oleh Muhammad Yamin dan Sukarno ternyata telah mendapat 
undi terbanyak.*' Pendirian Hatta yang tidak begitu menyokong gagasan 
Indonesia Raya atau Melayu Raya ini sebenarnya kelihatan dalam bukunya, Sekitar 
Proklamasi.” Di dalam bukunya itu Hatta tidak menyebut langsung mengenai 
perdebatan tentang batas-batas wilayah Indonesia.” 

Pada 29 Julai 1945 mesyuarat kedua pegawai-pegawai Jepun dari daerah- 
daerah telah diadakan di Singapura. Mesyuarat itu membincangkan betapa 
perlunya mempercepat persiapan ke arah kemerdekaan Indonesia. Itagaki 
turut mengingatkan pemimpin-pemimpin KRIS iaitu Ibrahim Haji Ya'acob, Dr. 
Burhanuddin al-Helmy, Onan Haji Siraj dan beberapa orang pemimpin KMM lama, 
agar segera bertindak memandangkan kemerdekaan Indonesia bakal menjadi 
kenyataan. Dia mencadangkan kepada Ibrahim agar satu Persidangan Pemuda 
Seluruh Malaya diadakan demi merasmikan penubuhan KRIS, iaitu sama seperti 
mesyuarat besar yang diadakan oleh BPUPKI. Tarikh yang disarankannya ialah 17 
dan 18 Ogos dan tempatnya di Station Hotel, Kuala Lumpur. 


“Melayu Raya' sebagai gagasan Politik Antikolonial 79 


Pada 6 Ogos 1945 seluruh dunia dikejutkan oleh pengguguran bom atom 
pertama di Hiroshima yang mengorbankan sekurang-kurangnya 78,000 jiwa. 
Pada keesokan harinya, badan yang baru dibentuk, iaitu Panitia Persiapan 
Kemerdekaan Indonesia, telah mengumumkan nama-nama ahlinya. Badan ini 
dijadualkan bertemu pada 19 Ogos. Pada 9 Ogos bom yang kedua pula digugurkan 
di Nagasaki. Pada hari itu jugalah Sukarno, Hatta dan Dr. Radjiman Wediodiningrat 
telah terbang ke Dalat, sekitar 300 km sebelah utara Saigon untuk menemui 
Panglima seluruh angkatan perang Jepun di Asia Tenggara, Field Marshal Terauchi 
Hisaichi pada 12 Ogos. Dalam pertemuan itu, Terauchi menjanjikan kemerdekaan 
untuk seluruh wilayah jajahan Belanda tetapi tidak termasuk wilayah Malaya dan 
Borneo yang merupakan tanah jajahan British.** Delegasi Indonesia itu bermalam 
di Saigon dan hanya meninggalkan Saigon pada 13 Ogos. Pada 14 Ogos rombongan 
Sukarno pun tiba di Jakarta. Pada hari itu pulalah pengiystiharan kalah perang 
dibuat oleh Jepun. 

Pada masa rombongan Sukarno dalam perjalanan pulang ke Jakarta itulah, 
iaitu pada 13 Ogos, mereka telah singgah di Taiping dan Ibrahim sempat bertemu 
dengan Sukarno dan Hatta.*”* Tentang peristiwa ini, menurut Ibrahim Ya'acob, 
yang menulis semasa berada di Jakarta, dan buku kecilnya diterbitkan pada 19 
Ogos 1957, iaitu dua belas tahun selepas berlakunya kejadian yang diceritakannya, 


Soekarno-Hatta mengadakan pertemuan/rundingan dengan singkat 
dengan Sdr. IBHY jang memberikan laporan, bahwa kemerdekaan Malaya 
turut bersatu dengan Indonesia, proklamasi kemerdekaan Malaya akan 
diumumkan pada antara minggu penghabisan bulan itu, dan dari Malaya 
direntjanakan akan mengirim delapan orang delegasi ke Djakarta guna turut 
memproklamirkan kemerdekaan dan pembentukan pemerintahan sementara 
negara Republik Indonesia termasuk Malaya itu. Di dalam pembitjaraan inilah 
Bung Karno jang didampingi oleh Bung Hatta mendjabat tangan Sdr. IBHY 
dan berkata: “Marilah kita bangunkan satu negara IBU buat seluruh tumpah 
darah Indonesia”. Kata-kata mana terus dijawab oleh Sdr. IBHY: “Kami orang 
Melayu di Malaya dengan setia untuk turut membangunkan satu negara IBU, 
dengan Malaya bersatu dalam Indonesia-Merdeka”.”* 


Agak aneh, perisitiwa di Taiping ini pun tidak disebut sama sekali oleh Hatta 
dalam autobiografinya. Tidak juga disebut dalam mana-mana tulisan Sukarno. 
Namun dalam tulisan Mustapha Hussain yang juga dihasilkan sangat lama selepas 
peristiwa itu berlaku, ada dinyatakan mengenai pertemuan Ibrahim dengan 
Sukarno itu, tetapi dia sendiri tidak hadir bersama.” Di dalam buku-buku Ibrahim 
pun terdapat gambar yang merakamkan kehadiran Sukarno-Hatta dan ahli-ahli 
rombongan yang lain untuk bergambar bersama-sama dengan Ibrahim di Taiping. 

Dalam pada itu, pada 15 Ogos serah kalah Jepun dalam peperangan telah 
pun diketahui. Sekalipun Itagaki telah memaklumkan kepada Ibrahim ketika 
kedua-duanya bertolak ke Kuala Lumpur, Ibrahim tidak pula menunjukkan tanda- 
tanda terperanjat. Setibanya Ibrahim di Kuala Lumpur, mesyuarat tergempar telah 
diadakan untuk jawatankuasa KRIS pada jam 4.00 sebelah petang, pada 15 atau 
16 Ogos.** Mesyuarat yang serba ringkasitu membincangkan tiga perkara utama: 


80 Melayu, Nasionalisme Radikal dan Pembinaan Bangsa 


i) sama ada kemerdekaan Malaya harus diperjuangkan dalam konteks Melayu 
Raya; ii) apakah langkah-langkah untuk mengelakkan Malaya daripada dikuasai 
oleh Malayan People's Anti-Japanese Army demi menjaga hak-hak orang Melayu 
dalam pentadbiran, dan iii) bagaimana hendak mengelakkan ahli-ahli KMM/KRIS 
daripada dituduh berkolaborasi dengan Jepun.”*? 

Selain itu, dibincangkan juga usul Dr. Burhanuddin agar puak pemuda 
menahan pendaratan tentera British.” Ibrahim mencadangkan agar dia dan 
dua pemimpin KRIS yang lain segera ke Singapura untuk mengatur unit-unit 
Giyu-Gun demi menghadapi tentera British di Malaya. Sementara itu, selepas 
Ibrahim mengatur Giyu-Gun, dia dan teman-temannya bercadang akan bertolak 
ke Jakarta bagi menghadiri upacara proklamasi kemerdekaan Indonesia. Semasa 
ketiadaannya, Dr. Burhanuddinlah yang akan bertangungjawab sebagai Ketua 
KRIS.” Pada masa mesyuarat tergempar itu juga diusulkan penubuhan sebuah 
kerajaan “Demokratik Rakyat Malaya”, dengan sebuah kabinet yang akan diketuai 
oleh Sultan Abu Bakar (Pahang).” 

Tetapi semua rancangan KRIS/KMM gagal belaka. Perjuangan untuk 
merealisasikan Melayu Raya terbengkalai kerana keadaan di Malaya tidak sama 
dengan keadaan di Indonesia. Ibrahim telah terbang ke Jakarta pada 19 Ogos 
1945, dengan menumpang kapal terbang Jepun. Dia didampingi oleh isterinya, 
iparnya, Onan Hj. Siraj, dan Hassan Manan.” Kegagalan perjuangan KRIS, walau 
bagaimanapun, tidak boleh diletakkan semata-mata pada pemergian Ibrahim 
ke Indonesia, kerana kegagalan KRIS dan puak nasionalis Melayu radikal itu 
justeru disebabkan oleh banyak perkara. KRIS sebagai pertubuhan yang ingin 
berfungsi seperti BPUPKI jelas tidak berjaya mewakili majoriti rakyat Malaya 
yang seharusnya bergerak secara padu dalam gerakan antiimperialis seperti di 
Indonesia. 

Pemikiran mengenai Indonesia Raya sesungguhnya berlarutan sampai pada 
waktu Revolusi Indonesia sedang bergolak. Pada Mac 1946 Tan Melaka ketika 
berucap di Kongres Persatuan Perjuangan di Madiun, mengulangi apa yang telah 
ditulisnya sebelum itu semasa berada di Singapura: 


Bangsa Indonesia seluruhnja (bukan Indonesia Malaja sadja!) sangat 
berkepentingan di Malaja, sebagai pusat pasar dunia, pusat lalu-lintas dan 
pusat strategy. Orang desapun tak membiarkan begitu sadja seekor ular 
berkeliaran di kebunnja! Demikian lah pula perbuatan, komplotan dan 
perusakan imperialis Inggeris di Malaja itu tak diperamati oleh bangsa 
Indonesia dengan berpangku tangan sadja. Sikap tindakan Indonesia Republik, 
terhadap Malaja tak akan berhenti dengan Putusan Persatuan Perdjoangan 
dalam Kongres terachirnja di Madiun pada tanggal 17 Maret 1946 sadja.” 
Pun tiada pula akan terhenti dengan tuntutan organisasi politiknja Indonesia- 
Malaja hendak bergabung dan sehidup semati dengan Indonesia jang sudah 
memproklamirkan kemerdekaannja pada tanggal 17 Augustus 1945.” 


Tetapi cita-cita mewujudkan Indonesia Raya tidak mudah dilaksanakan. 
Keberadaan Ibrahim Ya'acob di Indonesia waktu ini menyebabkan gagasan ini 
kehilangan penggeraknya di Malaya. Sementelahnya pula gerakan antipenjajahan 


“Melayu Raya' sebagai gagasan Politik Antikolonial 81 


di Malaya tidak sekuat di Indonesia. Berbanding dengan keadaannya di Malaya, 
di Indonesia, pergerakan menentang penjajahan jelas melibatkan bangsa-bangsa 
peribumi rumpun Melayu yang memiliki rasa kekitaan (esprit de corps) yang 
sepunya untuk membina nasion yang jelas terungkap, berasaskan satu bangsa, 
satu bahasa dan satu negara (tanah air), iaitu Indonesia.” Manakala di Malaya, 
pada waktu Ibrahim Ya'acob mendirikan KMM jumlah keseluruhan penduduk 
bumiputeranya seakan-akan sama banyak dengan kaum imigran” yang dari segi 
kedudukan ekonominya pula jauh lebih teguh berbanding orang Melayu. Di kota- 
kota besar di mana kegiatan ekonominya lebih rancak, penduduk bumiputeranya 
pun adalah golongan minoriti dan berkedudukan pada strata yang rendah pula 
dari segi ekonominya. 

Dalam masyarakat yang masih kental dengan nilai dan budaya feudalnya, 
orang Melayu sebenarnya terpecah kepada golongan yang konservatif yang 
bilangannya lebih besar, dan golongan yang inginkan perubahan tetapi rata- 
rata berpendidikan Melayu dan Arab dan segolongan kecil yang berpendidikan 
Inggeris. Cara dan pendekatan antara dua kuasa kolonial, yakni Inggeris dan 
Belanda, juga berbeza dalam mendekati golongan elit bumiputera. Jika di 
Malaya pada umumnya elit Melayu yang berpendidikan Inggeris lebih selesa 
dengan pentadbiran kolonial, dan justeru itu tidak terlalu ghairah menyokong 
nasionalisme yang bertolak pada asas rumpun bangsa, sejarah dan kebudayaan, 
seperti Melayu Raya, maka di Indonesia, golongan inteligensia yang berpendidikan 
Belanda, yang lebih terdedah kepada sejarah silam tanah air dan memahaminya 
dengan baik pula, bersama-sama dengan idea-idea politik moden, sering muncul 
sebagai jurucakap rakyat massa. Bahasa pengucapan dan perhubungan mereka 
dengan rakyat massa pun adalah bahasa Melayu. 

Para pemimpin nasionalis di Indonesia ternyata lebih mendekati rakyatnya 
walaupun berpendidikan Belanda. Ini berlaku justeru usia pergerakan nasionalisme 
di Indonesia adalah lebih lama atau telah mencapai kematangan, iaitu tidak 
kurang daripada tiga puluh tahun. Dari segi kepemimpinan pula, bilangan kaum 
inteligensia bumiputera di Indonesia yang, di samping memiliki ilmu pengetahuan 
yang luas atau pendidikan yang tinggi, tetapi juga rapat, cenderung dan sensitif 
terhadap nasib dan keadaan bangsanya yang terjajah adalah ramai, seperti 
misalnya Tan Malaka, Sukarno, Hatta, Sjahrir, Ki Bagus Hadikusumo, Kiyai Haji 
Wahid Hasyim dan Dr. Radjiman Wediodiningrat (sekadar menyebut beberapa 
nama sahaja); sebaliknya di Malaya, bilangan mereka ini sangatlah kecil, bahkan 
mungkin pula sukar ditemui. Dalam keadaan yang sedemikian, tentulah sukar 
untuk mengharapkan gerakan antikolonial yang dimulakan oleh Ibrahim Ya'acob 
itu mudah diterima oleh inteligensia bangsawan di Malaya; sementelahnya pula, 
rakyat Melayu di Malaya kurang matang dari segi pertumbuhan nasionalismenya 
yang anti-imperialis. 

Seyogia diingati juga, konsep Melayu Raya seperti yang diungkapkan 
oleh Ibrahim Ya'acob bukanlah idea yang berasal daripada dia sendiri; tetapi 
sebaliknya konsep dan gagasanitu adalah hasil daya cipta Tan Malaka. Tambahan 
pula idea Melayu Raya lebih mudah mendapat dukungan yang meyakinkan 
daripada mereka yang nenek moyangnya berasal dari seberang. Jadi hal ini 


82 Melayu, Nasionalisme Radikal dan Pembinaan Bangsa 


pun menyebabkan orang Melayu Malaya dari golongan bangsawan dan yang 
konservatif tidak mungkin dapat menerimanya. Juga orang yang berperanan 
menyebarkan konsep ini di Malaya ialah Sutan Djenain seorang komunis yang 
merupakan pengikut dan pengagum Tan Malaka. 

Pada tahun 1945, selepas Jepun menyerah kalah di Malaya, pergaduhan kaum 
antara Melayu dengan Cina telah berlaku di beberapa tempat di Semenanjung. 
la bermula apabila MPAJA mengambil tindakan membalas dendam terhadap 
para kolaborator Jepun yang juga termasuk antaranya anggota KMM/KRIS. 
Melihat betapa gawatnya keadaan hubungan Melayu-Cina zaman pasca tamatnya 
Perang Dunia Kedua, Parti Komunis Malaya, melalui Mokhtaruddin Lasso, telah 
memprakarsai penubuhan sebuah parti untuk orang Melayu yang diberi nama 
Partai Kebangsaan Melayu Malaya pada 17 Oktober 1945.” Mokhtaruddin Lasso 
pada mulanya tidak mahu menjadikan Melayu Raya sebagai salah satu asas 
perjuangan PKMM tetapi atas desakan Boestamam, Sutan Djenain dan orang 
lama KMM/ KRIS, idea Melayu Raya itu kemudiannya telah diterima. Wawasan 
Melayu Rayanya itu telah memudahkan PKMM menarik minat dan sokongan 
bekas anggota KMM/KRIS untuk menganggotainya. Pengaruhnya tersebar 
sampai ke Labuan dan Sabah apabila pada 16 Jun 1946 Parti Kebangsaan Melayu 
Labuan telah didirikan oleh Tengku Noordin, Abu Bakar Ahmad dan Zakaria Gunn.”? 

Di bawah pimpinan Dr. Burhanuddin, Partai (kemudiannya disebut Parti) 
Kebangsaan Melayu Malaya** dan pertubuhan-pertubuhan sayap pemuda dan 
pemudinya, iaitu Angkatan Pemuda Insaf (API) dan Angkatan Wanita Sedar 
(AWAS) bergerak cergas antara tahun 1946 dan 1947 menentang British yang 
hanya berunding dengan Pertubuhan Kebangsaan Melayu Bersatu (UMNO) 
dan raja-raja Melayu untuk menggubal perlembagaan Persekutuan sebagai 
menggantikan Malayan Union. Dengan mewujudkan Pusat Tenaga Rakyat 
(PUTERA), PKMM. bersama-sama dengan All Malaya Council of Joint Action 
(AMCJA) yang merupakan gabungan badan-badan kiri orang bukan Melayu, 
satu gerakan antikolonial yang bersifat multiracial telah dapat dilancarkan di 
Malaya dan Singapura. Menjelang Oktober 1947 gabungan PUTERA-AMCJA telah 
dapat menghasilkan sebuah Perlembagaan Rakyat sebagai alternatif kepada 
Perlembagaan Persekutuan. 

Upaya PUTERA-AMCJA ini, walau bagaimanapun, gagal mempengaruhi 
pentadbiran kolonial kerana British melihat bahawa hanya UMNO sahaja yang 
wajar dibawa berunding lantaran ia mewakili majoriti orang Melayu. Pendirian 
PKMM yang pro-Indonesia dan bercita-cita untuk merdeka dalam sebuah Republik 
Indonesia sudah barang tentu tidak menyelerakan British untuk bersimpati 
terhadapnya. Sementelahnya pula, pegangan PKMM pada wawasan Melayu Raya 
dan tuntutannya agar “Melayu' dijadikan identiti kebangsaan untuk semua yang 
memegang kerakyatan Malaya, dan bahawa bahasa Melayu dijadikan bahasa 
rasmi Malaya seperti yang termaktub dalam Perlembagaan Rakyat tidak benar- 
benar dapat diterima oleh kebanyakan orang Cina. 

Satu perkara lagi yang menjadi hambatan kepada kepemimpinan PKMM 
yang non-komunis seperti Dr. Burhanuddin al-Helmy, Ustaz Abu Bakar al-Baqir”*' 
dan lain-lainnya ialah ada antara pemimpin-pemimpin PKMM, API, PETA” (yang 


“Melayu Raya' sebagai gagasan Politik Antikolonial 83 


menggantikan API setelah pertubuhan itu dilarang oleh British), dan AWAS serta 
beberapa badan kiri yang lain,memang telah terpengaruh oleh ideologi komunis 
atau telah pun menjadi komunis, dan menganggotai Parti Komunis Malaya. 
Orang itu ialah seperti Wahi Anwar, Shamsuddin Salleh,** Shamsiah Fakeh, Katijah 
Sidek,** Atom Mun, Abdullah Che Dat, Rashid Maidin, Kamarulzaman bin Teh? 
dan Musa Ahmad. Tidak semua orang komunis itu mempunyai wawasan Melayu 
Raya. Tetapi ada juga komunis yang sealiran dengan Sutan Djenain menginginkan 
Malaya merdeka dalam sebuah Republik Indonesia. Mereka ini adalah pengikut 
Tan Malaka. Pada awal tahun 1948 berlaku perpecahan antara pemimpin Melayu 
dalam Parti Komunis Malaya yang pro-Alimin dengan komunis yang menyokong 
Tan Malaka yang dianggap sebagai “Trotskyist”.** 

Parti Kebangsaan Melayu Malaya yang membawa wawasan Melayu Raya 
gagal merealisasikan cita-citanya untuk memerdekakan Malaya. Kendatipun 
demikian, gerakan memperjuangkan konsep Melayu Raya masih juga diupayakan 
pada tahun-tahun sebelum 1957. Ketika Tunku Abdul Rahman Putra mengetuai 
satu rombongan muhibah ke Jakarta pada awal November 1955, beliau dan 
anggota rombongannya*” telah diundang menghadiri resepsi yang diadakan 
pada 8 November 1955, oleh persatuan pemuda Melayu di Jakarta yang bernama 
“Perikatan Pemuda Malaya Diluar (sic| Tanahair”.** Dalam ucapan sambutannya, 
Garieb Raof, ketua umum persatuan itu, telah berkata: 


(...| Bangsa Melayu atau yang pernah disebut Gugusan Pulau2 Melayu |... | 
adalah satu kelompok yang terdiri dari Semenanjung Tanah Melayu dan 
beribu2 pulau yang kini berpecah dan terbagi menjadi tiga daerah, daerah 
yang berasal dari satu bingkai, Malaya, Indonesia dan Philipina |... | di sini 
dengan jelas dan tegas meyakinkan kita bahawa, kita ADALAH SATU dan 
kalau Semenanjung serta Gugusan Pulau2 Melayu ini dapat bersatu dan 
dipercantumkan kembali, saya yakin tidak sedikit kemajuan dan kebaikan yang 
dapat diperoleh daripadanya |... | Dalam cita2 luhur ini, demi kepentingan dan 
tetap hidupnya anak cucu kita dizaman2 yang akan datang, saya menyeru 
Paduka) Ylang) Mulia) Presiden Sukarno, Yfang) T|Leramat) M(ulia | Tengku 
(sic| Abdul Rahman Putra, dan Presiden Magasaysay agar insaf dan dapat 
memandang sedikit jauh apa yang bakal terjadi pada sedikit hari lagi |... )**? 


Selanjutnya Garieb menghimbau, 


Kalau dulu Barat mencoba dengan berniat untuk mengeruk keuntungan dan 
mengekalkan kedudukannya dari mempersatukan kita, sekarang marilah kita 
dirikan persatuan Malaya Indonesia Philipina, demi kepentingan kita bersama, 
kepentingan untuk tetap hidup |... |?* 


Namun, apa yang terjadi ialah, apabila Persekutuan Tanah Melayu memperoleh 
kemerdekaannya pada 31 Ogos 1957, ternyata UMNO bersama-sama dengan 
anggota parti Perikatan yang lain iaitu Malayan Chinese Association dan Malayan 
Indian Congress telah berjaya mencorakkan kemerdekaan itu menurut acuan 
yang mereka kehendaki dan seterusnya pada 16 September 1963 membentuk 


84 Melayu, Nasionalisme Radikal dan Pembinaan Bangsa 


Persekutuan Malaysia di bawah kepemimpinan Tunku Abdul Rahman, Perdana 
Menteri yang pertama. Bagi Tunku dan pemimpin UMNO atasan yang lain, 
terutama mereka yang berpendidikan Inggeris, konsep Melayu Raya itu dicurigai 
kerana seperti kata seorang penulis, Sukarno dan Muhammad Yamin melihatnya 
dalam kerangka etnik dan geo-politik, yang mengambil kira soal keselamatan 
Indonesia.” Pendirian Tunku Abdul Rahman juga, yang dilandasi kekhuatiran 
bahawa idea Melayu Raya/Indonesia Raya itu bererti Malaya akan dijajah oleh 
Indonesia, memang boleh diagak.” 

Gagasan Melayu Raya pernah terungkap dalam tahun 1920-an. Pembawa 
idea ini iaitu Ibrahim gelar Datuk Tan Malaka adalah seorang komunis dan 
intelektual yang cerdik dari Suliki, di Sumatera Barat, yang berjiwa nasionalis. 
Idea-idea Tan Malaka pun telah mempengaruhi tokoh-tokoh di Indonesia 
seperti Muhammad Yamin dan Sukarno. Tulisan-tulisan mereka ini dan karya- 
karya cendekiawan Indonesia yang lain memang digarap sebagai bahan bacaan 
oleh ramai anggota inteligensia Melayu yang berpendidikan Melayu dan Arab. 
Ibrahim Hj Yaacob sebagai pelopor nasionalisme yang menganjurkan gerakan 
anti-imperialisme British di Malaya diduga telah menerima pengaruh daripada 
bahan-bahan bacaan dari Indonesia. Ibrahim juga menanggapi bahawa jalan 
untuk menyelesaikan masalah pembanjiran kaum imigran di Malaya yang telah 
menghimpit kedudukan kebajikan dan kesejahteran orang Melayu adalah melalui 
pembentukan Melayu Raya ataupun Indonesia Raya. 

Ketika orang Melayu di Semenanjung sedang bergelut dengan gagasan 
nasionalisme yang diterajui oleh Ibrahim Hj Yaacob, penduduk bumiputera di 
Sabah tidaklah terkucil langsung daripada arus perubahan yang membawa 
kepada lahirnyta kesedaran politik. Untuk melihat apa yang berlaku di wilayah 
yang kemudiannya terangkum di dalam negara bangsa Malaysia ini ikutilah 
perbincangan berikut. 


Nota 

!. Makalah yang dibentangkan di Seminar Kebangsaan “50 Tahun Kemerdekaan dan 
Makna Kebebasan: Satu Tafsiran Semula Sejarah Bangsa', Universiti Sains Malaysia, Pulau 
Pinang (23 Ogos 2007). 

* Istilah “Malaya' dalam bab ini merangkumi juga pulau Singapura. 


3 Gerakan nasionalisme di Selatan Thai seperti yang digerakkan oleh Tunku Mahmud 
Mahyuddin |atau Mahmood Mahyiddeen |, Tengku Petra dan pertubuhan yang diasaskan 
di Kota Bharu, bernama Gabungan Melayu Patani Raya (GEMPAR) tidak akan penulis 
bincangkan dalam bab ini. 


4 Nama lengkapnya ialah Ibrahim gelar Datuk Tan Malaka. Berasal dari desa Pandan 
Gadang, Suliki, di wilayah Suamtera Barat, Tan Malaka lahir sekitar tahun 1896. 
Pendidikannya bermula selama kira-kira empat tahun di sekolah rendah kelas dua di 
Suliki. Dia kemudiannya berjaya memasuki sekolah guru atau kweekschool (semacam 
maktab perguruan) di Fort de Kock (Bukit Tinggi) pada tahun 1908. Pada penghujung 
tahun 1913 dia bertolak ke negeri Belanda untuk melanjutkan pelajarannya di bidang 
perguruan. Dia berada di Belanda sampai tahun 1919. hingga berjaya meraih ijazah untuk 
kelayakan tinggi bagi guru kepala. Selama dia belajar di Kolej Perguruan di Haarlem 


“Melayu Raya' sebagai gagasan Politik Antikolonial 85 


(1914-1916) Tan Malaka banyak membaca karya-karya filsafat dan juga tentang sosialisme 
atau komunisme. Apabila tercetus Revolusi Russia dia pun banyak membaca karya-karya 
Marx dan Engels. Selama enam tahun berada di negeri Belanda Tan Melaka jelas telah 
mengasuh dirinya sebagai intelektual dan pemikir politik yang tajam. Dia kembali ke 
Indonesia dalam tahun 1919 dan bekerja sebagai guru sekolah untuk anak-anak kaum 
buruh di sebuah perkebunan di Sumatera Timur. Pada tahun 1921 dia berada di Semarang 
dan menjadi guru di sekolah yang didirikan oleh Sarekat Islam merah (komunis). Pendirian 
Tan Malaka sejak waktu itu ialah komunis harus bekerjasama dengan gerakan politik 
Islam. Pada tahun itu dia juga dipilih menjadi Ketua Partai Komunis Indonesia. Tetapi 
dalam tahun 1922 setelah ditahan oleh penguasa Belanda dan dibuang negeri ke Eropah, 
Tan Malaka terus aktif sebagai komunis di negeri Belanda dan Jerman. Apabila dilantik 
sebagai wakil Komintern (Komunis Internasional) di Asia dia pun tinggal di Canton tetapi 
terus menggerakkan parti komunis di Asia Tenggara di mana dia telah berkelana sampai 
ke Hongkong, Burma, Thailand, Filipina dan Malaya (termasuk Singapura). Di Singapura 
dia menyaksikan kekalahan British di tangan tentera Jepun dan pada bulan April 1942 
dia pun kembali ke Indonesia. Untuk mengikuti riwayat hidupnya yang sangat menarik, 
lihat terjemahan karya-karya Harry A. Poeze kedalam bahasa Indonesia, Tan Malaka 
Pergulatan Menuju Republik, Jilid I, PT Pustaka Utama Grafiti, Jakarta, 1988 dan Pergulatan 
Menuju Republik Tan Malaka, Yayasan Adikarya IKAPI dan the Ford Foundation, Jakarta, 
1999 (kedua-duanya terjemahan daripada bahasa Belanda). Lihat juga karya tiga jilid Tan 
Malaka, Dari Pendjara Ke Pendjara. 


? Surat bertarikh 24 September 1925. Lihat Harry A. Poeze, Pergulatan Menuju Republik 
Tan Malaka 1925 - 1945, h. 15. 


* Tan Malaka, Massa Actie, Poestaka Moerba, Djakarta (cetak ulang dari naskhah yang 
diterbitkan di Singapura), h. 66-67. 

? Ibid.,h. 67 

58 Ibrahim Yaacob (IBHY), Nusa dan Bangsa Melayu, N.V. Alma'arif, Djakarta, 1951, h. 43- 
44. Pandangan Ibrahim ini telah diluahkannya sejak sebelum tercetusnya Perang Dunia 
Kedua. Lihat tulisan-tulisannya yang tersiar dalam akhbar Majlis pada zaman sebelum 
Perang. 


*? Ishak Haji Muhamad mengatakan tujuan utamanya ialah untuk menghentikan 
pengeksploitasian orang Melayu oleh bangsa-bangsa lain. Lihat W.R. Roff, The Origins 
of Malay Nationalism, Pustaka Ilmu, Kuala Lumpur, 1967, h. 232. 


* Abdul Malik Hanafiah menyatakan bahawa penubuhannya berlaku dalam bulan Mei 
1937. Lihat Abdul Malik Hanafiah, “Sejarah Perjuangan Kesatuan Melayu Muda 1937-1945”, 
latihan ilmiah Jabatan Sejarah, Universiti Kebangsaan Malaysia, 1975, h. 91, 95 dan 96. 


" Majlis, 28 Mac 1932., 

2? Majlis, 7 April, 1932 

3 Majlis, 28 November 1932. 

4“ Majlis, 25 Januari 1934. 

5 Majlis, 22 Mei 1939. 

* Lihat Ibrahim Hj. Yaacob, Melihat Tanah Air, Percetakan Timur, Kuantan, 1971 (cetakan 


ulang naskhah asal dalam tulisan Jawi, yang diterbitkan dalam tahun 1941), h. 15-16, 30 
dan h. 50- 55. Bandingkan dengan karya Tan Malaka, Massa Actie, passim. 


7 Byungkuk Soh, “Semangat Kemelayuan Ideology and Nation-Building in Malaya, 1920- 
1948”, Typescript, 2005, h. 27. 


86 Melayu, Nasionalisme Radikal dan Pembinaan Bangsa 


5“ Ibrahim Yaacob, Melihat Tanah Air, h. 18. 

9 Kata Pendahuluan Ishak Haji Muhamad dalam ibid. (1971), h. 7. 
2** Ibrahim Hj. Yaacob, Melihat Tanah Air, h. 86. 

* Ibid. h.24 

2 Ibid.,h. 20. 

3 Ibid. h.23-24. 


* Untuk perbincangan mengenai latar belakang sosial orang KMM lihat Rustam A. Sani, 
“The Origins of the Malay Left - an analysis of the social roots”, disertasi M.A., University 
of Kent at Canterbury, 1975. Untuk latar belakang kepemimpinan KMM lihat juga Insun 
Sony Mustapha (penyelenggara), Memoir Mustapha Hussain: Kebangkitan Nasionalisme 
Melayu Sebelum UMNO, Dewan Bahasa dan Pustaka, Kuala Lumpur, 1999, bab 18. 


5 Laporan perisik British bahkan memberikan nama-nama seperti Shamsuddin Salleh, 
Onan Hj. Siraj, Zulkiflie Ownie (kelahiran Kuala Kangsar yang menyertai Tentera Nasional 
Indonesia dan bersara di Medan dengan pangkat Kolonel), Dahari Ali, Mohd Isa bin 
Sulaiman (kemudiannya menjadi Setiausaha Agung Pusat Perekonomian Melayu), dan 
Abdullah Kamal sebagai orang KMM atau anggota kelompok kiri asal Indonesia yang 
gerak-gerinya sering diawasi. 

** Dia kemudiannya ke Filipina untuk bertemu dengan Tan Malaka. 

*”? Harry A. Poeze, Pergulatan Menuju Republik: Tan Malaka 1925-1945, h. 13 dan 43 

2 Tan Malaka, From Jail to Jail, vol. 1, h. 117. 

” Lihat ibid. 

3? Winceslao Q. Vinzons (1910-1942) adalah anak ketiga Gavino V. Vinzons dan Engracia 
Quinto. Moyang kepada Winceslao iaitu Siah Ah Mah, yang berasal dari Amoy, negeri 
China, merupakan seorang tuan tanah dan pengusaha lombong yang kaya setelah 
berhijrah ke Filipina pada pertengahan abad ke-19 dan berkahwin dengan seorang wanita 
Filipina. 

3 Lihat £ http.//en. Wikipedia.org/wiki/Wenceslao Vinzons., “Wikepedia, the free 
encyclopedia', h. 1. 


2? Lihat Zeus A. Salazar, The Malayan Connection Ang Pilipinas sa Dunia Melayu, 
Palimbangan ng Lahi, Lunsod Quezon, 1998, h. 94. 


3 Ibid., h. 94 - 95. Lihat juga Ismail Hussein, Antara Dunia Melayu dengan Dunia 
Kebangsaan, Universiti Kebangsaan Malaysia, Bangi 1990, h. 23-25. 


3 Dr. Burhanuddin al-Helmy mula-mula belajar agama di pesantren Sungai Jambu, 
Batu Sangkar, di Sumatera Barat. Selepas kira-kira enam bulan, beliau pindah ke sekolah 
pondok Pulau Pisang, Jitra, Kedah. Antara tahun 1927 dan 1933 Burhanuddin belajar di 
Madrasah Al-Masyhor, Pulau Pinang. Kemudian pada tahun 1934 beliaupun melanjutkan 
pelajarannya di bidang filsafat dan sastera di Universiti Aligarh, New Delhi, tetapi hanya 
sampai tahun 1935. Setelah berada di Singapura semula pada tahun 1936 dia memilih 
untuk belajar ilmu perubatan homeopathy. Bagi tujuan mendapatkan ijazah untuk 
bidang homeopathy Burhanuddin kemudiannya pergi ke India untuk mengambil ujian di 
Ismailiyah Medical College. Pada tahun 1939 beliau lulus dan diiktiraf sebagai seorang 
doktor homeopathy. Ramlah Adam, Burhanuddin al-Helmy, Suatu Kemelut Politik, Dewan 
Bahasa dan Pustaka, Kuala Lumpur, 1996, h. 4 - 10. 


2 Ahli-ahli Jawatankuasa yang menguruskan penerbitan majalah Seruan Azhar ialah 
Djanan Thaib (ketua redaktur yang bertanggungjawab kepada undang-undang), Muchtar 


“Melayu Raya' sebagai gagasan Politik Antikolonial 87 


Luthfi dan Iljas Ja'kub dari Sumatera Barat (anggota redactie), dan Othman Abdullah 
(pengurus atau administrateur) dari Semenanjung Tanah Melayu sebagai bendahari; 
mereka inilah yang menganggotai lid redactie (lembaga pengarang) majalah. 


3* Berasal dari Kota Gede, Kahar Muzakkir kemudiannya kembali sebagai seorang ahli 
agama. Terkenal dengan panggilan Kiyai Haji Abdul Kahar Muzakkir, ulama ini menjadi 
salah seorang pemuka yang menggerakkan Sekolah Tinggi Islam di Jogja. Institusi ini 
bertukar menjadi Universitas Islam Indonesia pada tahun 1947 dan K. H. Abdul Kahar 
Muzakkir telah dipilih sebagai Rektornya yang pertama. 


32 Roff, h. 85. 
23 Roff, loc. cit. 


32 Mahmud Junus berasal dari Batu Sangkar, Sumatera Barat. Dia pernah mengajar 
di Sekolah Diniah di Sungajang pada tahun 1918 dan menjadi redaktur majalah al-Basjir 
pada tahun 1920 sebelum bertolak ke Kaherah dalam tahun 1925 untuk melanjutkan 
pelajarannya. Sekembalinya ke Sumatera pada tahun 1930 dia dilantik sebagai penegtua 
sebuah maktab perguruan yang dikenali dengan nama Sekolah Normaal Islam. Terkenal 
sebagai seorang ulama, Prof. Mahmud Junus merupakan orang pertama yang berjaya 
menterjemahkan keseluruhan kitab suci al-Quran dalam bahasa Melayu/Indonesia pada 
tahun 1930. 


4 Roff, h. 77. 


4 Ijas Ja'kublahir di Painan, Sumatera Barat sekitar tahun 1900. Seorang yang sangat aktif 
dalam bidang kewartawanan Iljas banyak memimpin akhbar dan majalah yang menyokong 
gerakan Islam sebelum dan selepas dia belajar di Kaherah. Setelah kembali pada tahun 1929 
dia juga terlibat dalam upaya menggerakkan Persatuan (kemudiannya bernama Partai) 
Muslim Indonesia (PERMI) di Suamtera Barat. Dia pernah dipilih untuk duduk sebagai 
naib ketua dan kemudiannya Ketua Muda 1 dalam Pengurus Besar pertubuhan itu. Akhbar 
Medan Rakyat yang dipimpinnya menjadi suara Permi pada tahun 1931 sehinggalah Iljas 
dibuang negeri ke Boven Digul dalam tahun 1934. Di bidang pendidikan jasanya dikenang 
kerana mendirikan Islamic College di Padang dalam tahun 1931. 


“2 Muchtar Luthfi lahir di Balingka, Bukittinggi pada tahun 1901. Sekembalinya ke 
Sumatera Barat dalam tahun 1931 dia ikut menggerakkan Permi dan seperti Iljias telah 
dipilih untuk duduk menganggotai Pengurus Besar Permi dan bertanggungjawab 
menubuhkan dua buah sekolah di Bukit Tinggi iaitu Madrasah Tsanawiah dan Meisjes 
Normaal School (sebuah sekolah anak perempuan) dalam tahun 1932. Bersama-sama 
dengan Iljias Ya'kub dia pun dibuang ke Boven Digul oleh Belanda pada tahun 1934 kerana 
dianggap berbahaya kepada pemerintah kolonial. 


$8 Keluaran SITC pada bulan Mac 1924 (batch pertama) ialah 58 orang. Angka ini 
meningkat kepada 131 orang dalam bulan Disember 1932, tetapi merosot ke angka 118 
orang pada November 1934. Menjelang Oktober 1938 angka yang lulus ialah 123 orang. 
Angka terbesarnya ialah dalam bulan September 1940, iaitu seramai 141 orang telah keluar 
dan berkhidmat sebagai guru. Lihat Awang Had Salleh, Pelajaran dan Perguruan Melayu 
di Malaya Zaman British (dengan rujukan khas kepada Sultan Idris Training College), Dewan 
Bahasa dan Pustaka, Kuala Lumpur, 1974, h. 94-95, 


4 Menurut Harun Mohd. Amin, sebagai pengajar sejarah di SITC., dia sendiri 
sering memberi syarahan mengenai pergerakan kemerdekaan Indonesia kepada 
pelajar-pelajarnya dengan mengutip daripada suratkabar Persatoean Indonesia yang 
dilangganinya. Lihat suratnya kepada Mustapha Hussain, dalam Memoir Mustapha Hussain, 
lampiran 2, h. 578. 


88 Melayu, Nasionalisme Radikal dan Pembinaan Bangsa 


5 Ketika berlangsungnya Kongres Pemuda Seluruh Indonesia pada 27 dan 28 Oktober 
1928, para pemuda telah naik semangat dengan pidato Muhammad Yamin yang berjudul 
“Persatuan dan Kebangsaan Indonesia”. Dalam pidatonya itu Yamin antara lain menyebut, 
“ Kalau orang... memandang tanah kita dengan bangsanya, tentu tiada berlainan atau 
berbedaan antara satu dengan yang lain jang menarik hatinja iaitu kesamaan di mana- 
mana, baik perkara bahasa, baik perkara “adat lembaga, baik dalam pergaulan hidupnya, 
baik perkara nasib jang ditanggungnya atau pun tentang kemahuan... Sejak dari pulau 
Madagaskar, sampai ke Semenanjung Malaka | Malaya |, Formosa, kepulauan Filipina, 
sampai ke lautan Teduh, beserta seluruh kepulauan Hindia (Indonesia) kita jang mulia 
raya ini, itulah daerah bangsa Indonesia sejak semulanya. Di sanalah sejarahnya berjalan 
dan di sanalah mereka menurutkan arus kemajuan sejak dari pangkalnya sampai sekarang 
... Dalam hal yang demikian, berdirilah saya yang berbicara di muka persidangan ini 
pada permulaan zaman yang besar, iaitu zaman Indonesia Raya... Indonesia Raya yang 
terikat dalam perkataan pesatuan dan kebangsaan Indonesia itu ... fEjaan lama telah 
penulis sesuaikan dengan yang baru1. Untuk ucapan Yamin yang lengkap lihat Persatoean 
Indonesia, no. 8, 1 November 1928. 


4 Lihat Lt. General Fujiwara Iwaichi, F.Kikan, Japanese Army Intelligence Operations in 
Southeast Asia During World War Il (terj. Yoji Akashi), Heinemann Asia, Kuala Lumpur, 
1983, hal. 99 -102. Lihat juga Memoir Mustapha Hussain, h. 240 - 249. Ibrahim telah diambil 
Jepun sebagai perisiknya dalam bulan November 1941. Pemuda-pemuda KMM juga telah 
memberikan khidmat mereka kepada Jepun selepas Ibrahim ditahan oleh British pada 
7 Disember 1941. Cheah Boon Kheng, “The Japanese Occupation of Malaya, 1941-45: 
Ibrahim Yaacob and the Struggle for Indonesia Raya', Indonesia, 28 (October 1979), h. 
95-96, dan 98. 

4 Lihat Cheah Boon Kheng, “The Japanese Occupation of Malaya', h. 95. 


“ Tindakan menyerahkan negeri Perlis, Kedah, Kelantan dan Terengganu kepada Siam 
telahpun dimulakan dengan penandatanganan mengenainya pada 20 Ogos 1943. 


4? Cheah Boon Kheng, “The Japanese Occupation of Malaya', h. 106. 
5? Teks ucapannya disiarkan oleh Asia Raya pada 8 September 1944 di Jakarta. 


* Badan tentera sukarela ini yang juga dinamakan Pembela Tanah Air (PETA) dibentuk 
oleh Jepun dengan kerjasama Ibrahim Ya'acob pada bulan Ogos 1943. 


* DiJawa terdapat organisasi pemuda seperti Barisan Pelopor (di bawah Jawa Hokokai), 
Barisan Hizbullah (Masjumi), PETA, dan badan-badan pemuda yang ditubuhkan oleh Jepun 
sendiri seperti Seinendan, Keibodan, dan Heiho, yang mempunyai semangat perjuangan 
yang bersifat revolusioner. Pada Februari 1945 pemuda-pemuda Peta di Blitar (Jawa 
Timur) telah menyerang markas simpanan senjata Jepun dan membunuh ramai askar 
Jepun di situ. 


3 Semua maklumat berhubung dengan hubungan pegawai Jepun dengan KMM. adalah 
diambil daripada Cheah Boon Kheng, “The Japanese Occupation of Malaya', h. 110-111. 


24 Sukarno, dalam ucapannya yang membela idea memperluaskan wilayah Indonesia 
yang merdeka, yang tidak terbatas kepada warisan jajahan Belanda sahaja, mendakwa 
sedemikian banyaknya permintaan datang dari Malaya untuk bergabung dengan 
Indonesia. Lihat teks ucapan Sukarno dalam Wawan Tunggul Alam, Demi Bangsaku: 
Pertentangan Bung Karno vs Bung Hatta, Penerbit Gramedia Pustaka Utama, Jakarta, 
2003, h. 207. 


Siapa orangini tidak dapat dipastikan. Setahu penulis, hanya Ibrahim Ya'acob sahaja 
pemimpin KMM yang berpangkat Letnen Kolonel. Apakah mungkin Ibrahim sendiri telah 


“Melayu Raya' sebagai gagasan Politik Antikolonial 89 


pergi ke Jakarta atau Sukarno telah tersalah nama? Cheah Boon Kheng (“The Japanese 
Occupation', h. 12) menganggap orang itu ialah Ibrahim sendiri. Menurut Sukarno, Lt. 
Col. Abdullah Ibrahim “menyampaikan pesanan yang meminta supaya Malaya dimasukkan 
ke dalam daerah (wilayah | Indonesia”. Lihat Wawan Tunggul Alam, Demi Bangsaku ..., 
h. 207 


3? Ibid.,h. 206. 

5? bid., h. 208. 

$ Lihat ibid., h.202, 205. 

52? Muhammad Yamin dalam ucapannya yang lebih awal pada sidang Badan Penyelidik 
Untuk Persiapan Kemerdekaan Indonesia telah menyatakan bahawa yang akan dijadikan 
wilayah Republik Indonesia ialah: “Irian, Maluku, Nusatenggara, Sulawesi, Kalimantan, 
Sumatera, Jawa, dan Semenanjung Malaya”. Lihat tulisan Yamin “Kesetiaan Kepada 
Tumpah Darah Indonesia” dalam Muhammad Yamin, Sapta Darma, N.V. Nusantara, Bukit 
Tinggi-Djakarta-Medan, 1950, h. 244 - 253. 

e Wawan Tunggul Alam, Demi Bangsaku, h. 203 


9 Sebanyak 39 suara daripada 66 (atau 59 peratus undi) telah menyokong usul Sukarno 
dan Yamin. 


6 Silasemak Mohammad Hatta, Sekitar Proklamasi 17 Augustus 1945, Tintamas, Djakarta, 
1970. 

93 Bahkan di dalam autobiografinya pun Hatta tidak menyentuh soal pertemuannya 
dengan Ibrahim Ya'acob. Lihat Mohammad Hatta, Memoir, Tintamas, Jakarta, 1979. 


*“* Pendirian Marshal Terauchi ini mungkin berasaskan hakikat bahawa dia ingin 
mengelakkan masalah ketika Jepun mengajak berdamai dengan pihak Sekutu nanti. 
Angus Mclntire, The “'greater Indonesia' idea of nationalism in Malaya and Indonesia', 
Modern Asian Studies, vol.7, part 1, January 1973, h. 82. 


6 Tarikhinilah yang benar. Sukarno, Hatta dan anggota rombongan yang lain bermalam 
di Saigon pada 12 Ogos. Mereka hanya meninggalkan Saigon pada jam 8.00 pagi, 13 
Ogos, dan tiba di Singapura pada jam 6.00 petang. Walaupun Hatta tidak menyebutnya, 
kemungkinan delegasi itu berhenti di Taiping tidak boleh diragukan. Lihat Mohammad 
Hatta, Memoir, h. 437- 438. 


69 Ibrahim Hj. Ya'acob, Sekitar Malaya Merdeka, Kesatuan Malaya Merdeka, Bhg. 
Penerangan, Djakarta, 1957, h. 29. Kata-kata “tumpah darah' sengaja penulis beri 
penekanan kerana ungkapan inilah yang sering digunakan oleh Muhammad Yamin, yang 
dikritik oleh Hatta. Apakah tidak mungkin Ibrahim pun telah membaca tulisan Yamin? 


9? Lihat Memoir Mustapha Hussain, h. 375. Tulisan Mustapha Hussain ini, walaupun 
berguna untuk penelitian, perlu dibaca dengan hati-hati kerana banyak maklumatnya 
berpijak atas perasaan, sentimen dan prasangka. Amatlah sukar untuk menapis yang 
mana benar dan yang mana khayalan daripada penceritaannya kerana banyak dakwaan 
yang diakuinya dibuat tanpa bukti sejarah. Lagipun, besar kemungkinannya, penulisannya 
telah menerima bantuan daripada anaknya, Insun. 


68 Abd. Malek Hanafiah mengatakan pada 15 Ogos, manakala Ibrahim menyebut 16 
Ogos. Lihat Abd. Malek Hanfiah, “Kesatuan Melayu Muda”, hal. 313; Ibrahim Hj. Ya'acob, 
Sekitar Malaya Merdeka, h. 33. 


6? Cheah Boon Kheng, Red Star Over Malaya, resistance and social conjlict during and 
after the Japanese Occupation, 1941-1946, Singapore University Press, 1983, h. 119. 


90 Melayu, Nasionalisme Radikal dan Pembinaan Bangsa 


”* Puak pemuda diberi tugas membinasakan semua instalasi minyak, lapangan terbang, 
jambatan, dan talian telekomunikasi sebelum British tiba. Para pemuda juga disarankan 
merampas senjata Jepun seperti yang dilakukan oleh pemuda di Indonesia. 


7. Cheah Boon Kheng, “The Japanese Occupation of Malaya', h. 115. 


? Selain daripada Sultan Abd. Aziz (Perak), Sultan Musaeddin (Selangor), dan Raja 
Kamarulzaman Raja Mansor (Perak), nama-nama lain terdiri daripada Dato” Onn Jaafar, 
Dato' Abd. Rahman (Johor), Dato' Abu Samah (Pahang), Dato' Hussein Mohd Taib 
(Pahang) dan pemimpin-pemimpin KMM sendiri iaitu Ibrahim Ya'acob, Mustapha Hussain, 
Dr. Burhanuddin al-Helmy, Ishak Haji Muhammad, Hassan Manan, dan Abd. Karim Rashid. 
Menurut Abd. Malek Hanafiah, nama-nama in ipun dikemukakan oleh Ibrahim sendiri 
walaupun ramai antaranya tidak hadir. Mereka, walau bagaimanpun, dikatakan akan 
dihubungi kemudian untuk mendapatkan persetujuan masing-masing. Lihat Ab. Malek 
Hanafiah, “Kesatuan Melayu Muda”, h. 314-315. 


2 Menurut pengakuan Ibrahim Ya'acob sendiri, sejak 20 Ogos 1945 dia dan kawan- 
kawannya telah “tidak ada lagi kelihatan di Singapura Malaya ...”. Lihat 1. K. Agastja 
(nama samaran Ibrahim Ya'acob |, Sedjarah dan Pedjuangan di Malaya, Penerbit Nusantara, 
Jogjakarta, 1951, h. 112. 


4 Antara “Putusan' | Usul) yang dicapai dalam Kongres ke-4 Persatuan Perjuangan itu 
ialah bahawa wilayah Republik Indonesia akan turut merangkumi Malaya, Kalimantan 
|Boeno)| Utara, dan seluruh Timor dan Papua'. Lihat Tan Malaka, From Jail to Jail 
(terjemahan Helen Jarvis) Vol. 2, Ohio University, Athens, 1991, h. 243, nota 54. Pada 
tanggal 17 Mac 1946 jugalah Tan Malaka, Muhammad Yamin, Abikusno dan Sukarni 
telah ditangkap atas arahan Sutan Sjahrir dan Amir Sjarifuddin. Untuk keterangan lanjut 
mengenai penangkapan mereka ini dan Persatuan Perjuangan lihat Muhammad Yamin, 
Sapta Darma, N.V. Nusantara, Bukit Tinggi-Djakarta-Medan, 1950, passim. Lihat juga From 
Jail to Jail, vol. 3, Bab 16, h. 177-210. 


75 Dari Pendjara Ke Pendjara, Bahagian Kedua, h. 101. 
72 Sumpah Pemuda, 28 Oktober 1928. 


7” Pada tahun 1921 angka penduduk Cina di Negeri-negeri Melayu ialah 856,000 
berbanding 1,569,000 Melayu. Pada tahun 1931 angka bagi orang Cina ialah 1,285,000 
ketimbang 1, 864,000 Melayu. Manakala dalam tahun 1947, pada masa Ibrahim Ya'acob 
telah pun berada di Indonesia, penduduk Cina berjumlah 2,334,000 berbanding dengan 
angka 3,125,000 untuk orang Melayu. Angka-angka ini tidak termasuk angka penduduk 
Cina di Negeri-negeri Selat, yakni 10.9 * (1921), 29.9X (1931) dan 63.5X (1947) daripada 
keseluruhan penduduk. K.G. Tregonning, “Tan Cheng Lock: A Malayan Nationalist, Journal 
of Southeast Asian Studies, vol. X, no. 1, March 1979, h. 26.' 


723 Menurut Dr. Burhanuddin, PKMM ditubuhkan demi memperjuangkan kepentingan 
orang Melayu ketika berlakunya pergaduhan Cina-Melayu. Lihat Co. 537/3751, Malayan 
Security Service Political Intelligence Journal (P.I.J.), 15 April 1948, h. 260. 


” Tentang pertumbuhan kesedaran sosiopolitik di Sabah, lihat Ahmat Adam, 'The 
Genesis of Socio-Political Consciousness in Sabah', dalam Piyanart Bunnag, Franz Knipping 
and Sud Chonchirdsin (eds.), Europe - Southeast Asia in the Contemporary World: Mutual 
Images and Reflections 1940s-1960s, Namos Verlagsgesellschaft, Baden-Baden, 2000. 


30 Menjelang 1947 bilangan anggota PKMM dianggarkan berjumlah tujuh puluh ribu. 


3 Pengasas parti Islam pertama di Malaya. Pada 13-17 Mac 1948 sebuah “Kongres Rakyat' 
telah diadakan untuk tujuan menubuhkan sebuah parti poltik Islam di bawah nama Hazbul 
(sic| Muslimin Malaya. Warna lambang parti ialah “merah putih, warna kebangsaan orang 


“Melayu Raya' sebagai gagasan Politik Antikolonial 91 


Melayu”. Partiini membawa ideologi pan-Islam. Markas parti ditempatkan di bangunan 
Lembaga Kesatuan Melayu, Johor. Lihat CO537/3751, P.1.J. 15 April, 1948, hal. 260. 


2 Ikatan Pemuda Tanah Air. Badan ini yang didirikan pada 19 Oktober 1947, dipimpin 
oleh Wahi Anuar, seorang komunis. Nama sebenarnya ialah Wan Chik bin Awang. 


3 Lahir di Batu Sangkar pada tahun 1908, Shamsuddin sejak kecil tinggal di Kuala 
Pilah. Dia adalah bekas anggota Kesatuan Melayu Muda yang sangat aktif. Pernah 
bekerja sebagai wartawan di akhbar Suara Kinta dan Utusan Melayu, dan editor Kris, 
yang diterbitkan oleh Sabirin Hj. Mohd Annie di Johor Bahru. Semasa pecah perang 
dia ditangkap oleh British. Selepas perang, Shamsuddin menganggotai PUTERA, MATA 
(Majlis Tertinggi Agama Islam SeMalaya), PETA dan KAUM TANI. Lihat CO537/3751. P.I.J. 
15 April 1948, h. 265-266. 

34 Katijah Sidek ialah ketua HMWIM (Himpunan Wanita Indonesia Malaya). Atom Mun 
sendiri mengatakan Katijah seorang komunis. Lihat CO 737/3751, P.I1.J. 15 Januari 1948, 
h. 70 

35 Kamarulzaman bin Che gu Tehialah Presiden cawangan PKM di Pahang yang didirikan 
di Temerloh. 


3e Aliran yang disebut Trotskyisme adalah satu bentuk Marxisme anjuran Leon Trotsky. 
Konsep asasnya ialah revolusi yang terus menerus, lantaran revolusi proletariat yang 
melahirkan sebuah masyarakat sosialis dikatakan tidak boleh tercapai secara terasing 
kerana ia memerlukan pencetusan revolusi di seluruh Eropah dan akhirnya disebarkan 
ke seluruh dunia. Mereka yang menuduh Tan Malaka dan pengikut-pengikutnya sebagai 
Trotskyist, mendakwa bahawa Tan Malaka cuba membuat teori Marxis berkonsiliasi 
dengan keadaan sebenar di Indonesia, seperti PKI harus menyatukan gerakannya dengan 
pertubuhan seperti Sarekat Islam. Tuduhan terhadap Tan Malaka sebagai Trotskyist walau 
bagaimanapun dinafikan oleh Semaun, pemimpin komunis ulung di Indonesia. Di Malaya, 
Sutan Djenain, yang merupakan pengikut Tan Malaka yang setia, turut dituduh sebagai 
Trotskyist. Menjelang Februari 1948, Parti Komunis Malaya telah mengisytiharkan Sutan 
Djenain sebagai bukan komunis. CO537/3751, P.I.J. 6 Mac 1948, h. 94, 104 dan 145. 


3 Turut mengiringi Tunku ialah Dato' (kemudiannya bergelar Tun) Abdul Razak bin 
Hussein. Yang menarik mengenai kunjungan rombongan itu ialah Dato' Abdul Razak dan 
beberapa orang anggota rombongan telah berkesempatan menemui Ibrahim Ya'acob 
(yang pada waktu itu telah memakai nama Drs. Iskandar Kamil), tetapi tanpa kehadiran 
Tunku Abdul Rahman Putra. 


8 Perikatanini ditubuhkan pada 22 Disember 1954 di Jakarta atas usaha Garieb Raof (atau 
Raouf| dan rakan-rakannya. Tujuannya ialah untuk “berusaha dari luar tanah air untuk 
memperjuangkan kemerdekaan dan kedaulatan Malaya dari penjajahan”. Ahli-ahlinya 
terdiri daripada pemuda-pemuda Melayu Malaya yang berada di seluruh Indonesia, iaitu 
bekas anggota Hei-ho. Kebanyakan daripada mereka itu adalah bekas lasykar darat dan 
laut Jepun yang telah terdampar di Indonesia. Lihat Anak Melayu di Indonesia, disusun 
oleh Perikatan Pemuda Melayu di Luar Tanah Air, n.v. Gunung Agung, Djakarta, Mac (?| 
1957, h. 16-21. 


39 Lihat Ucapan Garieb Raof, dalam ibid., h. 161- 174. 
2 bid. Penekanan kata-kata oleh penulis. 
2? Angus Mcintyre, “The “greater Indonesia' idea of nationalisnY, h. 82. 


*” Petikan ucapan Tunku dalam suara UMNO, Malaya Merdeka, 2 June 1955 yang telah 
disebut oleh Garieb Raof. Tunku berkata: “Setelah lepas daripada bertakluk kepada 
satu penjajah tidaklah patut kita masuk dalam lingkungan Pemerintah Asing (Indonesia) 


92 Melayu, Nasionalisme Radikal dan Pembinaan Bangsa 


dengan taraf sebagai sebuah jajahan takluk juga, kita mau bersatu padu, bukan saja 
dengan Indonesia, malahan dengan negara2 bebas di Tenggara Asia... Adalah diketahui 
dengan sebaik-baiknya bahawa Duli Yang Maha Mulia Raja2 Melayu tidak akan menerima 
tawaran menyatukan Malaya dengan Indonesia kerana Baginda ketahui bahawa Indonesia 
tidak berkehendak kepada Raja yang demikian tentu tidak ada tempat bagi Raja2 kita di 
dalam Republik Indonesia.” Lihat. Anak Melayu di Indonesia, h. 156-157. 


/ 


Kesedaran Politik 
Bumiputera Sabah' 


Dari segi sejarah Malaysia adalah sebuah negara yang muda. Lantaran usianya 
yang mudaitu peristiwa-peristiwa bersejarah yang berlaku dalam tempoh negara 
Malaysia dibina adalah secara relatifnya dapat dianggap baru. Bagi seseorang ahli 
sejarah, sebarang peristiwa silam yang berlaku tidak berapa lama dahulu, hanya 
akan dapat difahami dengan terang peri pentingnya setelah ia melampaui masa 
yang panjang. Misalnya sejarah silam Sabah menunjukkan bahawa orang Idahan 
(atau Ida'an)' telah terlebih dahulu memeluk agama Islam berbanding dengan 
orang Melayu Melaka. Berdasarkan bukti manuskrip suku kaum Ida'an di Madai 
telah diketahui bahawa Islam telah berada di kawasan Lahad Datu sejak pada 
atau sekitar awal 1408, sedangkan Melaka baru dibuka oleh Parameswara yang 
beragama Hindu sekitar 1400. Para sejarawan menganggap sesuatu yang baru 
itu sukar diberikan pentafsiran yang tuntas dari segi sejarahnya. Demikianlah, 
apabila kita membicarakan peristiwa bersejarah masa kini agak sukar untuk kita 
memberikan huraian mengenainya secara terang dan jelas kerana ia perkara 
yang baru berlaku; dan bukan semua fakta mengenainya telah dapat digali dan 
didedahkan demi kepentingan penjelasan yang lebih objektif. Tetapi kita akan lebih 
mudah memahami dan mengerti secara mendalam pentingnya peristiwa seperti 
pemberontakan Mat Salleh (1894-1900), yang berlaku lebih daripada seratus tahun 
dahulu justeru kerana peredaran masa yang lama telah membolehkan kita berfikir 
secara jernih dan lebih objektif dan segala maklumatnya mengenainya pun telah 
diketengahkan oleh para penyelidik dan pengkaji peristiwa tersebut tanpa ragu. 

Dalam perbincangan mengenai mauduk ini pun penulis tidak dapat 
mengelakkan diri daripada berbicara mengenai hal-hal yang dari perspektif 
sejarahnya dapat dikatakan baru berlaku. Penulis lebih suka menumpukan 
perhatian kepada zaman sekitar berakhirnya Perang Dunia Kedua justeru kerana 
periode selepas tamatnya perang Pasifikitu membawa kesan yang besar kepada 


94 Melayu, Nasionalisme Radikal dan Pembinaan Bangsa 


Sabah. Dalam makalah ini juga penulis ingin menyentuh tentang sejarah awal 
pertumbuhan kesedaran sosiopolitik di Sabah yang kemudiannya membawa 
kepada penubuhan parti-parti politik menjelang penubuhan Persekutuan 
Malaysia. 

Kekalahan mutlak Jepun lantaran pengeboman tentera udara Amerika 
Syarikat ke atas dua buah kotanya yang padat penduduk iaitu Hiroshima 
dan Nagasaki pada 14 Ogos 1945 menjadi batu tanda penting dalam sejarah 
bermulanya proses pembebasan negara-negara jajahan di rantau Asia Tenggara. 
Satu kesan mendadak daripada peristiwa itu ialah pengisytiharan kemerdekaan 
Indonesia oleh Sukarno pada 17 Ogos 1945, walaupun selama lebih empat 
tahun selepas “proklamasi” orang Indonesia terpaksa berjuang bermati-matian 
menentang percubaan Belanda menjajah semula tanah jajahan mereka yang 
sudah bertukar nama daripada Hindia Timur Belanda kepada Republik Indonesia. 
Pada 2 September 1945, pasukan Vietminh yang dipimpin oleh Ho Chi Minh telah 
mengisytiharkan kemerdekaan negara Vietnam daripada penjajahan Perancis 
dengan mengambil nama Republik Vietnam Demokratik. Pada 4 julai 1946 Amerika 
Syarikat pula melepaskan Filipina untuk merdeka iaitu sebagai menunaikan 
janjinya yang dibuat pada masa sebelum perang.“ Di Burma pula, di bawah Dr. Ba 
Maw, negara itu telah pun diberikan “ kemerdekaan'nya oleh Jepun pada bulan 
Ogos 1943, di bawah naungan pentadbirannya. Apabila British kemudiannya 
membebaskan Burma daripada pendudukan Jepun, golongan nasionalis yang 
dipimpin oleh Aung San telah memperjuangkan kemerdekaan sejati untuk 
Burma dan usaha British untuk kembali menjajah Burma telah dipatahkan apabila 
akhirnya pada tahun 1948 Burma pun menjadi sebuah negara yang merdeka. 

Sekalipun negara-negara Asia Tenggara seperti Burma, Filipina, Indonesia 
dan Vietnam telah mengisytiharkan kemerdekaan masing-masing menjelang 
tahun 1948, tanah jajahan British yang lain seperti Malaya dan negeri-negeri 
sebelah pesisir utara Borneo masih lagi dijajah. Di Semenanung Tanah Melayu dan 
Singapura, sebaik sahaja British kembali mencacakkan kuasa penjajahannya pada 
penghujung Ogos 1945, rakyat tempatan telah menunjukkan penentangannya. Di 
Tanah Melayu dan di Singapura, misalnya, penentanganiitu dijuarai oleh parti-parti 
kiri yang masing-masing dengan agenda politiknya yang berbeza tetapi bersatu 
dari segi hasrat menolak penjajahan semula.British. 

Kembalinya British ke Tanah Melayu selepas Jepun mengaku kalah dan 
upaya untuk menyatukan Malaya melalui gagasan Malayan Union juga telah 
membangkitkan kesedaran massa orang Melayu terhadap rancangan pasca 
perang British itu.” Bagi wilayah-wilayah Borneo yang dijajah British pula, periode 
pasca kekalahan Jepun telah membuka lembaran sejarah yang baru dalam 
hubungan antara Sabah dengan Syarikat Berpiagam Borneo Utara. 

Berbeza daripada negeri-negeri di Semananjung dan Singapura, 
permodenan politik agak lambat berlaku di Sabah. Di bawah pentadbiran 
Syarikat Berpiagam Borneo Utara (SBBU), rakyat peribumi Sabah agak lambat 
memperoleh pendedahan kepada pendidikan moden yang menjadi jentera 
pemodenan masyarakat di banyak negeri di Asia Tenggara. Betapapun demikian 
ini tidak pula bererti bahawa pemerintahan Syarikat Berpiagam Borneo Utara 


Kesedaran Politik Bumiputera Sabah 95 


diterima dengan kerelaan hati oleh rakyat Sabah. Pada dasawarsa penutup 
abad ke-19 gerakan menentang orang putih telah prakarsai oleh Mat Salleh 
yang melalui pemberontakannya yang memakan masa sekitar satu dasawarsa 
telah menunjukkan rasa tidak puas hati rakyat terhadap pengeksploitasian oleh 
pentadbiran Eropah di Sabah. Pemberontakan ini, walau bagaimanapun dapat 
ditumpaskan oleh SBBU menjelang 1901. Antara periode itu hinggalah tercetusnya 
Perang Dunia Kedua, Sabah mengalami “ketenteraman yang relatif” yang 
memperlihatkan sedikit-sedikit pembangunan dilaksanakan oleh SBBU bukan 
khusus untukrakyat Sabah tetapiistimewa untuk membolehkan pengautan laba 
dan keuntungan Syarikat. Namun demikian, penaklukan Jepun ke atas negeri- 
negeri yang dijajah British di Asia Tenggara telah membawakan perubahan pada 
sikap sebahagian besar penduduk Asia Tenggara. 

Sama seperti tempat-tempat lain di Asia Tenggara pentadbiran Jepun di 
Sabah telah memperlihatkan penduduknya secara beransur-ansur menderita 
akibat bencana perang. Kesusahan hidup seperti kekurangan makanan jelas lebih 
buruk lagi dirasakan oleh rakyat jelata berbanding dengan keadaan pada zaman 
pemerintahan SBBU. Tetapi setelah tamatnya perang perubahan besar yang 
berlaku kepada Sabah ialah pengambilalihan pentadbiran Sabah oleh kerajaan 
British daripada tangan SBBU yang berlaku menjelang akhir Ogos 1945. Peristiwa 
ini jelas dialu-alukan oleh penduduk Sabah setelah menderita selama tiga setengah 
tahun di bawah pemerintahan tentera Jepun. 

Jika di Semenanjung kedatangan semula British telah mencetuskan 
kesedaran politik yang radikal yang terjelma dalam bentuk Parti Kebangsaan 
Melayu Malaya (PKMM), rakyat Sabah hanya menerima tempiasnya dari 
Semenanjung ataupun mungkin Singapura. Jarak yang agak jauh di antara Sabah 
dengan Malaya menyebabkan titisan pengaruh politik dari Malaya dan Singapura 
agak sukar menyirami bumi Sabah. Namun tidak lama selepas penubuhan PKMM 
di Malaya, iaitu sekitar lapan bulan kemudian, dan persis pada sekitar tarikh 
penubuhan UMNO di Johor, wilayah Labuan yang sememangnya merupakan 
sebahagian daripada Sabah, telah menyaksikan kelahiran Parti Kebangsaan 
Melayu |(Malayal|. Penubuhannya diusahakan oleh Cikgu Harun bin Mohamad 
Amin, bekas pegawai pelajaran (pendidikan | di Brunei. PKM|(M) yang didirikan 
pada 16 Jun 1946 itu*' telah memecahkan kesepian yang selama ini menyelubungi 
Sabah. Tidak banyak yang diketahui mengenai Parti Kebangsaan Melayu di 
Labuan. Namun cita-cita PKMM untuk memperjuangkan kemerdekaan negeri- 
negeri rumpun “Melayu' dari Patani sampai ke Kalimantan, iaitu yang terakhir 
merangkumi Borneo Utara, Sabah dan Sarawak', melalui gagasaan Melayu 
Rayanya mungkin tekah menarik segelintir orang di Labuan. 

PKM Labuan kemudiannya telah didaftarkan sebagai cabang kepada 
Parti Kebangsaan Melayu atau Malay Nationalist Party induk. Pemimpinnya 
ialah Tengku Noordin selaku Yang Dipertua dan Abu Bakar Ahmad sebagai 
Setiausaha. Pihak British menghidu sesuatu yang tidak enak daripada upaya 
menubuhkan sebuah organisasi politik yang terang-terang mengambil pendirian 
mahu membebaskan Malaya, Singapura dan wilayah-wilayah Borneo daripada 
penjajahan British dan merancang pula untuk bersama-sama dengan Indonesia 


96 Melayu, Nasionalisme Radikal dan Pembinaan Bangsa 


dalam sebuah “Indonesia Raya” tentulah tidak boleh dibiarkan begtu saja. Maka 
tidak lama selepas PKM berdiri di Labuan, pada akhir tahun 1946 Tengku Noordin 
telah dipindahkan ke Jesselton.* Kepemimpinan PKM Labuan kemudiannya 
digantikan oleh Hassan Wahab, seorang ketua kampung sebagai YDP. Tetapi tanpa 
dijangka British, keberadaan Tengku Noordin di Jesselton telah membolehkan 
PKM mengembangkan sayapnya di kota itu. Pada tahun 1947 Tengku Noordin 
mendirikan PKM di Putatan, sebuah daerah yang ramai penduduk Islamnya 
terdiri daripada masyarakat Bajau dan Melayu Brunei. Selanjutnya seolah-olah 
idea yang dibawanya diterima oleh masyarakat tempatan cabang-cabang PKM 
kemudiannya telah didirikan pula di Kinarut, Bongawan, Kota Belud, Kudat bahkan 
sampai ke Tawau. Walaupun British tidak terus menghalangi penubuhannya, 
namun sama halnya dengan di Semenanjung, gerak-geri cabang-cabang PKM itu 
senantiasa diawasi dengan rapi. Berbeza daripada keadaan di Semenanjung pula, 
pertubuhan politik di Sabah ini menghadapi masalah terbesarnya iaitu kesukaran 
mendapatkan pemimpin yang berkebolehan dan kekurangan wang untuk 
membolehkan ia bergerak secara berkesan. Masalah-masalah seperti ini jugalah 
yang telah mengancam perjalanan organisasi ini di Labuan yang, menjelang tahun 
1949, dilaporkan ibarat kata pepatah, “hidup segan mati tak mahu”. 

Sebenarnya, di Labuan selepas tamatnya Perang Dunia Kedua, terdapat 
sebuah lagi organisasi Melayu. Pada tahun 1946 Barisan Pemuda (atau BARIP) 
telah didirikan di pulau itu. la merupakan cawangan kepada organisasi yang sama 
namanya yang telah ditubuhkan di Brunei pada 12 April 1946.? Seperti PKM Labuan, 
BARIP juga ingin membela kepentingan kaum bumiputera. Organisasi ini pun, 
seperti PKM, telah mengembangkan sayapnya di Jesselton, dan seperti PKM juga, 
ia adalah berorientasikan Indonesia Raya. Yang Dipertua BARIP Labuan adalah 
seorang yang bernama Pengiran Ahmad. Manakala pemimpinnya di Jesselton 
ialah Mandor Mohamad Syariff. Sama seperti PKM, BARIP juga menghadapi 
kesulitan untuk terus wujud lantaran masalah kepemimpinan, kurangnya 
keterampilan berorganisasi, dan masalah kewangan. 

Apakah yang dapat kita simpulkan daripada maklumat-maklumat ini? Satu 
hal yang nyata ialah bahawa keadaan politik di Sabah sangatlah berbeza daripada 
suasana politik di Semenanjung. Ibarat kayu basah yang sukar dinyalakan api, 
masyarkat Sabah pada tahun-tahun selepas Perang Dunia Kedua masih belum 
bersedia untuk menyahut seruan menentang penjajahan. Walaupun Parti 
Kebangaan Melayu dapat diwujudkan di Sabah, namun kepemimpinannya masih 
di tangan orang yang berasal dari Semenanjung, ataupun setidak-tidaknya mereka 
yang mendapat pendidikan di Maktab Perguruan Sultan Idris di Tanjung Malim, 
Perak. Dapat diduga bahawa sokongan yang diterima oleh Parti Kebangsaan 
Melayu dan Barisan Pemuda hanyalah daripada kalangan orang Melayu Brunei, 
kaum Bajau, dan barangkali juga masyarakat Islam dari kaum Dusun. Sudah 
pastilah gagasan Indonesia Raya yang didukung oleh kedua-dua pertubuhan ini 
juga tidak akan menarik minat bangsa Dusun, khususnya mereka yang bukan 
beragama Islam. 

Kesedaran politk yang lambat tumbuh di Sabah mungkin disebabkan 
oleh kurangnya kegiatan persuratkhabaran peribumi seperti yang berlaku di 


Kesedaran Politik Bumiputera Sabah 97 


Semenanjung, Singapura dan pulau Jawa, Sumatera, Sulawesi dan bahkan 
di Kalimantan Indonesia sendiri. Ketiadaan penerbitan akhbar dan majalah 
di bumi Sabah yang menggunakan bahasa Melayu atau bahasa-bahasa anak 
negeri (vernakular) pada awal abad ke-20 sampailah pada tahun-tahun empat 
puluhan dan lima puluhan menyebabkan rakyat Sabah yang boleh membaca 
tiada peluang untuk mendapat berita apatah lagi untuk menjadi sebuah 
masyarakat yang berpengethuan (an informed society) pun sukar. Ketiadaan 
kegiatan persuratkhbaran juga menafikan rakyat yang celik huruf peluang untuk 
berpolemik dan bertukar fikiran seperti yang biasa berlaku dalam masyarakat 
yang boleh memanfaatkan surat khabar. Hakikat ini juga disebabkan oleh sama 
ada secara langsung atau tidak langsung betapa kurangnya sekolah dan lantaran 
itu perkembangan pendidikan untuk rakyat Sabah menjadi lembab. Ketiadaan 
akhbar dan terhadnya peluang memanfaatkan pendidkan moden menyebabkan 
penduduk Sabah, terutama golongan elit kepemimpinannya, tertutup kepada 
maklumat-maklumat yang berkaitan dengan gerakan politik kebangsaan dan 
gerakan antipenjajahan yang telah pun tersebar luas di wilayah-wilayah Asia 
Tenggara lainnya. 

Ternyata selama kurang lebih enam puluh tahun Sabah berada di bawah 
pentadbiran Chartered Company, sangatlah ketara kekurangannya dari segi 
mencatat pembangunan negeri dan kemajuan penduduknya. Pada tahun 1946 
apabila Sabah atau Borneo Utara diserahkan oleh Syarikat Berpiagam itu kepada 
Raja British maka tidak timbul apa-apa penentangan terhadap kerajaan British 
seperti yang telah berlaku di Sarawak yang telah menyaksikan lahirnya gerakan 
kebangsaan Melayu melalui pergerakan anti-cession. Sebaliknya, bagi penduduk 
Sabah, penyerahan negeri mereka kepada Pejabat Kolonial dalam tahun 1946 
telah dianggap sebagai sesuatu yang membuka peluang untuk pembangunan 
sosioekonomi (seolah-olah suatu rahmat) dan ia juga dilihat sebagai tempoh 
untuk merawat keadaan porak-poranda yang berlaku pada zaman pemerintahan 
Jepun. Tidak kurang juga pentingnya faktor kemajmukan penduduknya yang 
lantaran terdiri daripada berbagai kumpulan etnik tidak ada “rasa kekitaan' yang 
mampu menggembleng kesemua kelompok etnik untuk menghadapi kemaraan 
penjajahan. Ini berlaku kerana di samping faktor kepelbagaian masyarakat 
peribumi yang rencam sifatnya, baik dari sudut bahasa, budaya mahupun sistem 
keprcayaannya, kehadiran kaum imigran Cina yang keterpautan hatinya bukan 
di Sabah tetapi lebih ke tanah besar Cina juga menjadi sukar untuk mewujudkan 
perrpaduan bagi menentang penjajahan. Sementelahnya pula, kaum imigarn 
Cina yang besar jumlahnya mempunyai kekuatan ekonomi yang lebih ampuh jika 
dibandingkan bangsa-bangsa peribumi. Oleh yang demikian mereka pun tidak 
pernah berasa dirugikan jika peluang-peluang diberikan secara lebih terbuka 
untuk mereka bekerjasama dengan bangsa Eropah yang menjajah Sabah dalam 
mengeksploitasi kekayaan sumber ekonomi bumi yang dihijrahinya. 

Barulah pada tahun 1950 British mulai memberikan perhatian kepada soal 
pendidikan bagi anak negeri Sabah. Tetapi kedudukan sekolah-sekolah yang 
lebih banyak dibina di kawasan bandar, yang jauh dari jangkauan penduduk di 
pedalaman, telah menyebabkan peluang untuk bersekolah sukar diperoleh kaum 


98 Melayu, Nasionalisme Radikal dan Pembinaan Bangsa 


bumiputera pedalaman. Walaupun menjelang Disember 1950 terdapat 104 buah 
sekolah kerajaan dibina, namun bilangan muridnya hanyalah terdiri daripada 2,987 
orang lelaki dan 517 orang perempuan. Sekolah-sekolah mubaligh Kristian pun 
lebih menarik minat kaum peribumi, khususnya dalam kalangan suku Kadazan. Ini 
disebabkan selepas tamat sekolah rendah mereka boleh meneruskan pelajaran 
ke sekolah menengah. Lagipun, pada waktu itu hanya pendidikan missionary yang 
ada menyediakan sekolah menengah. Angka murid-murid di sekolah mubaligh 
Kristian ialah 4,731 orang lelaki dan 2,288 orang perempuan. Bahkan bilangan 
murid-murid di sekolah swasta Cina pun lebih besar. Walaupun terdapat hanya 
77 buah sekolah, jumlah murid lelakinya mencapai 5,761 orang, sementara jumlah 
murid perempuannya ialah 2,728 orang.” 

Kesulitan mendapatkan guru-guru yang berkelayakan juga menjadi faktor 
penghalang bagi perkembangan sekolah-sekolah kerajaan." Pada tahun 1951 
jumlah penduduk Sabah ialah 334,141 orang. Daripada angka ini 243,009 adalah 
terdiri daripada anak negeri atau bumiputera. Bilangan kanak-kanak yang dalam 
lingkungan usia bersekolah (5 - 14 tahun) adalah 83,072 orang. Namun lebih 
daripada separuh angka ini, yakni sekitar 55,000 orang tidak berpeluang ke 
sekolah. Kekurangan sekolah menyebabkan kerajaan British pada tahun 1950-an 
menggalakkan masyarakat di pedalaman mendirikan sekolah-sekolah sukarela 
anak negeri. Sekolah sukarela anak negeri yang pertama dibina ialah di pulau 
Tetabuan di Sandakan iaitu pada tahun 1952. Dua tahun kemudian, angkanya 
meningkat kepada 12 buah dan seterusnya pada tahun 1955 terdapat 30 buah 
sekolah sukarela anak negeri. Sekolah-sekolah jenis inilah yang membantu dalam 
menyebarkan pendidikan untuk bumiputera di daerah-daerah lain, seperti Kota 
Belud, Keningau, Menggatal, Pensiangan, Penampang, Tenom, Tawau, Jesselton, 
dan Kudat. Setengah-setengah sekolah itu bukan sahaja mengajar dengan 
menggunakan bahasa Melayu sebagai pengantarnya tetapi kedua-kedua Melayu 
dan Inggeris. 

Pendidikan anak-anak bumiputera sesungguhnya telah diberi perhatian 
oleh British apabila Ordinan Pelajaran tahun 1954 dilaksanakan. Perkembangan 
pendidikan selanjutnya telah membawa angin perubahan kepada rakyat Sabah 
secara beransur-ansur. Sebenarnya, walaupun kesedaran politik kelihatan lambat 
tumbuh di Sabah, bibit-bibit awal yang menuju ke arah menyedarkan masyarakat 
agar bersatu dan belajar bergerak di dalam organisasi telah pun tersemai di 
pantai timur Sabah. Agak menarik sekali kerana bibit-bibit ini pun merupakan 
cambahan daripada benih yang tersemai di Semenanjung. Pada tahun 1937, 
segelintir orang di Tawau telah menubuhkan pertubuhan yang bernama Persatuan 
Sahabat Pena atau PASPAM. Penubuhan Persatuan Sahabat Pena di Tawau walau 
bagaimanapun telah diilhami oleh kehadiran PASPAM di Labuan. Persatuan ini 
juga mempunyai markas di Jesselton. 

PASPAM di Tawau itu adalah cawangan kepada pertubuhan yang sama 
namanya dengan badan yang telah pun didirikan oleh Ariffin bin Ishak di Pulau 
Pinang dalam tahun 1934. Persatuan Sahabat Pena telah diwujudkan melalui 
pertukaran pendapat yang digalakkan oleh Ketua Pengarang akhbar Saudara yang 
terbit di Pulau Pinang ketika itu. Tujuan perstauan itu ialah untuk membangkitkan 


Kesedaran Politik Bumiputera Sabah 99 


kesedaran sosiopolitik dan sosioekonomi bangsa Melayu. Penubuhan PASPAM 
di Tawau pada Jun 1937 telah diusahakan oleh Othman Kee Abdullah. Idea untuk 
menubuhkannya telah dicetuskan oleh Cikgu Othman Abu Bakar, seorang guru 
sekolah Melayu Tawau, yang berasal dari Kelantan. Mereka yang menjadi ahli 
jawatankuasanya terdiri daripada orang Melayu Brunei, Bugis, peranakan Pakistan 
dan kacukan Cina-Bugis. Persatuan ini mempunyai sekitar empat puluh orang ahli. 
Kegiatannya tertumpu kepada khidmat kebajkan terhadap masyarakat Tawau. 

Pengalaman berpersatuan inilah, barangkali, yang telah menyebabkan 
orang Tawau memulakan penubuhan sebuah persatuan sosial pada awal tahun 
1946. Persatuan yang diberi nama Persatuan Melayu Tawau telah didirikan oleh 
OKK” Kee Abu Bakar yang menjadi Yang Dipertuanya antara tahun 1946 dan 
1948. Nampaknya juga kegiatan berorganisasi di Tawau masih lagi di tangan ahli- 
ahli keluarga Kee, iaitu kacukan Cina-Melayu .Kekurangan pemimpin mungkin 
telah menyebabkan hal ini berlaku. Pesatuan Melayu Tawau jelas mengikuti 
perkembangan politik yang melibatkan orang Melayu di Semenanjung. Seperti 
ahli-ahli PASPAM, anggota persatuan ini juga berlanggan akhbar dan majalah 
yang diterbitkan di Singapura dan Semenanjung Tanah Melayu. 

Penubuhan Persatuan Melayu Tawau itu adalah langkah pertama golongan 
Islam di Sabah menggunakan citra Islam sebagai landasan menentukan orientasi 
perjuangannya. Tetapi Islam yang dijadikan landasannya adalah Islam yang bersifat 
islah atau modenis. Ahli-ahlinya digalakkan memakai tali leher pada jamuan Hari 
Raya Aidilfitri. Menjelang tahun 1957 persatuan ini pun menukar namanya kepada 
Persatuan Islam. Antara kegiatannya ialah membantu masyarakat Tawau yang 
menjadi tempat berteduhnya mendirikan masdrasah atau sekolah agama di 
sekitar Bandar Tawau. 

Dua tahun selepas munculnya Persatuan Islam di Tawau, iaitu pada tahun 
1959, atas insiatif Ampong Kerahu, seorang yang berketurunan Bugis (yang 
secara kebetulan telah berpindah dari Tawau ke Sandakan), masyarakat bandar 
Sandakan pula menyaksikan penubuhan persatuan yang dinamakan Angkatan 
Baru Sandakan. Persatuan ini pun berhasrat menyatukan bangsa Melayu dan 
memperjuangkan kepentingan meningkatkan kebajikan orang Melayu dan agama 
Islam umumnya. Orang yang dipilih untuk memimpin Angkatan Baru Sandakan 
ialah seorang bekas pegawai marin bernama S. S. Aruliah. Ampong Kerahu sendiri 
dipilih sebagai naib presiden. 

Sementara itu, di kawasan pantai barat Sabah, Islam sebagai landasan 
berpersatuan telah pun ditunjukkan kesannya oleh penduduk Jesselton. Pada 11 
Julai 1950 pertubuhan yang diberi nama Khairat Jumaat Muslim, telah didaftarkan 
secara rasminya. Tetapi persatuan ini hanya sempat hidup selama lima tahun 
sahaja. Hanya dua tahun selepas lumpuhnya Khairat Jumaat itu, iaitu pada bulan 
September 1957, barulah masyarakat Jesselton menubuhkan sebuah persatuan 
Islam. Dinamakan Pergaulan Ikhwan Sabah, ia kemudiannya menjadi pengganti 
kepada Khiarat Jumaat. Pada tahun sama bandar Jesselton pun menyaksikan 
kemunculan sebuah pertubuhan yang diberi nama Angkatan Gaya Baru, yang 
lebih dikenali dengan akronimnya, AGABA. Persatuan yang lebih berhaluan 
kebudayaan ini dipimpin oleh K. Bali yang juga merupakan pendiri asalnya.” 


100 Melayu, Nasionalisme Radikal dan Pembinaan Bangsa 


AGABA bergerak dalam lapangan kesenian dan kebudayaan seperti mengadakan 
kelas melukis untuk remaja dan mengadakan bengkel penulisan karya sastera 
serta menggalakkan pameran dan pementasan karya seni dan drama untuk 
golongan muda-mudi di Jesselton. 

Kemudian, pada Oktober 1959 penduduk Putatan pula tampil untuk 
menubuhkan Persatuan Islam Putatan. Sesungguhnya masyarakat Muslim 
Sabah lebih terdahulu sedar tentang peri pentingnya bergorganisasi berbanding 
masyarakat bumiputera bukan Islam yang lain. Walaupun tahun 1946 telah 
menyaksikan kemunculan dua buah pertubuhan politik yang bersifat radikal tetapi 
kesan sebenarnya terhadap kebangkitan masyarakat Sabah sangat kurang sekali 
kelihatannya. Barangkali hakikat bahawa pertubuhan seperti PKM dan BARIP 
berideologikan sesuatu yang sukar difahami oleh kebanyakan rakyat peribumi 
Sabah dan bahawa kedua-duanya merupakan badan yang berhubungan dengan 
pertubuhan luar Sabah, dan justeru dianggap asing oleh rakyat terbanyak, telah 
menyebabkan kedua-duanya seolah-olah tidak meninggalkan bekas langsung. 
Tetapi suatu doktrin keagamaan yang lebih fleksibel ternyata lebih mudah 
diterima oleh masyarakat tempatan Sabah. Ini jelas kelihatan pada peranan 
Islam dalam menyatukan kaum Muslimin di negeri itu. Gejala ini berlaku pada 
tahun 1950-an. 

Dasawarsa lima puluhan itu memang menampakkan perubahan sikap 
kolonial kerajaan British terhadap rakyat Borneo Utara. Pada masaitu pergolakan 
politik sedang berlaku dengan pesatnya di Malaya dan Singapura. Bahkan di 
kawasan-kawasan lain di Asia Tenggara pun upaya menubuhkan pemerintahan 
sendiri dan pergolakan menuju ke arah pengukuhan kehidupan bernegara seperti 
menegakkan prinsip demokrasi berparlimen sedang rancak berlaku. Di Sabah juga 
British sedang berusaha untuk memperkenalkan konsep-konsep pemerintahan 
dan berkerajaan. Pada tahun 1950 British telah menmperkenalkan institusi Majlis 
Perundangan (Legislative Council) dan Majlis Kerja (Executive Council). Sayangnya 
pemilihan anggota untuk kedua-dua majlis ini tidak dibuat atas prinsip pilihan oleh 
rakyat, tetapi sebaliknya pelantikan oleh Gabenor. Di dalam Executive Council, 
misalnya, anggota-anggotanya adalah terdiri daripada lima orang pegawai British 
dan empat orang ahli daripada kalangan rakyat tempatan yang dilantik Kegagalan 
British menerapkan sistem pemilihan secara langsung (direct elections) memang 
suatu kelemahan, tetapi harus pula diingati bahawa memilih calon untuk dilantik 
duduk di dalam Majlis-majlis itu juga amat sukar lantaran ketiadaan calon yang 
mempunyai latar belakang pendidikan yang cukup kuat dan hakikat bahawa 
masyarakat yang jika disuruh mengundi pun kebanyakannya adalah rata-rata 
masih buta huruf. 

Dari segi pembinaan kerajaan tempatan pula, penguasa tempatan yang 
pertama diperkenalkan di Sabah ialah di Kota Belud, iaitu pada tahun 1952. Hanya 
tiga tahun kemudian baru ia diadakan di Sipitang pula. Antara tahun 1952 dan 1961, 
majlis-majlis daerah telah diwujudkan di empat buah residensi, masing-masing 
di Residensi Pantai Barat, Pedalaman, Sandakan dan Tawau yang berindukkan 
bandar-bandar Jesselton, Labuan, Sandakan dan Tawau. Setiap residensi ini 
berfungsi sebagai kerajaan tempatan. Kebanyakan daripada bandar (townships) 


Kesedaran Politik Bumiputera Sabah 101 


secara beransur-ansur telah diletakkan kemudiannya di bawah pentadbiran 
majlis-majlis daerah. 

Kebangkitan yang dialami oleh kaum bumiputera Islam Sabah pada tahun 
lima puluhan rupa-rupanya juga telah berlaku pada masyarakat Kadazan. Tetapi 
ia berlaku lantaran daya usaha yang dirintis oleh pemimpin yang berpelajaran dan 
yang amat berkebolehan dari segi berorganisasi secara formal. Pada tahun 1951 
penduduk Sabah dilaporkan berjumlah 334,141 orang. Daripada angka ini 243,009 
orang adalah tergolong sebagai “Natives” atau Anak Negeri. Pada masa itu 
segelintir pemuda Kadazan telah berjaya melanjutkan pelajaran ke seberang laut. 
Pada akhir tahun lima puluhan ramai yang pergi belajar ke New Zealand. Generasi 
peribumi Sabah inilah yang kemudiannya membentuk kumpulan inteligensia 
kaum peribumi. Mereka tampil secara kebetulan pada masa gagasan Malaysia 
itu sedang diperkenalkan dan dipolemikkan. 

Mengenai pencapaian pendidikan masyarakat bumiputera Sabah, menurut 
banci penduduk tahun 1960, peratusan anak-anak suku Kadazan dan Dusun yang 
pada waktu itu mencapai tahap pendidikan antara darjah 6 sekolah rendah dan 
tingkatan 2 sekolah menengah hanyalah 8.7 peratus. Ini diikuti oleh suku kaum 
Bajau yang mencapai 2.1 peratus dan lain-lain suku bumiputera 8.4 peratus. Tetapi 
bagi bangsa Cina di Sabah, pencapaian tahap pendidikan dalam lingkungan ini 
adalah sekitar 65.1 peratus — jauh lebih menonjol jika dibandingkan dengan suku- 
suku kaum bumiputera secara keseluruhannya. Manakala peratusan anak-anak 
peribumi yang menerima pendidikan menengah sepenuhnya hanyalah 1.6 peratus 
bagi kaum Kadazan dan Dusun, 0.4 bagi kaum Bajau dan 1.9 peratus bagi suku-suku 
bumiputera yang lain - termasuklah orang Melayu Brunei. Lain pula keadaannya 
bagi anak-anak Cina yang mencapai angka 50.8 peratus pada peringkat pendidikan 
menengah yang lengkap. Jadi, dalam keadaan yang sedemikian, tentulah tidak 
realistik untuk mengharapkan bahawa pada tahun 1960 itu telah wujud golongan 
terpelajar bangsa-bangsa bumiputera yang berkelulusan universiti dalam kadar 
yang ramai. Kalau adapun hanyalah terdapat dua orang pemuda Kadazandusun 
yang lulus dari institusi pengajian tinggi, tetapi tiada seorang pun daripada 
kalangan bumiputera yang lain, apa lagi yang Islam. Keadaan bagi orang Cina 
jauh berbeza. Pada tahun 1960 terdapat 101 orang pemuda Cina dan 14 orang 
pemudi Cina yang mempunyai kelayakan universiti. 

Bagi suku kaum Kadazan dan Dusun, lantaran kemunduran mereka yang 
sangat ketara bukan sahaja pendidikan dan sosial, tetapi juga di bidang ekonomi, 
mereka kelihatannya agak beruntung kerana mendapat perhatian daripada 
seorang Serani yang bernama Donald Stephens dan seorang Kadazan yang 
bernama Fred Sinidol. Kedua-dua orang ini tampil untuk membela suku-suku kaum 
Kadazan dan Dusun. Sebagai seorang penerbit dan pemilik surat khabar, Stephens 
memang berkelayakan untuk berjuang bagi kepentingan kaum Kadazandusun. 
Selain mempunyai darah Dusun yang mengalir di dalam tubuhnya, Donald 
Stephens juga dapat dianggap orang yang “berada”. 

Sejak tahun 1952 lagi Donald Stephens telah pun memiliki sebuah akhbar 
yang bernama Sabah Times. Pada tahun 1954 dengan niat untuk mengembangkan 
penerbitan akhbarnya dia telah membeli surat khabar North Borneo News; 


102 Melayu, Nasionalisme Radikal dan Pembinaan Bangsa 


dan kemudiannya menggabungkan kedua-dua buah akhbar itu menjadi 
North Borneo News and Sabah Times. Melalui akhbarnya inilah Stephens cuba 
menyedarkan bangsa Kadazan dan Dusun agar bangun mengejar kemajuan 
dan memperjuangkan kepentingan mereka. Sekalipun akhbar itu menggunakan 
bahasa Inggeris sebagai mediumnya, namun satu halaman disediakan khas untuk 
bahasa Melayu. Di samping itu, kolum di dalam bahasa Kadazan juga disediakan 
dan ruangan ini dikelolakan oleh Joseph Manjaji dan kemudiannya, Fred Sinidol. 
Melalui kerjayanya sebagai seorang jurnalis Stephens menjadi terkenal di 
Jesselton. Dia pun dikenali oleh Gabenor Sir Rolalnd Turnbull. Perhubungan 
antara kedua-duanya telah menjalin tali persahabatan yang memberi kesan 
kepada Gabenor Turnbull sehingga dia melantik Stephens sebagai anggota Majlis 
Perundangan. Kedudukan barunya itu memberikannya ruang untuk bertindak 
secara politik dan langsung dimanfaatkan olehnya untuk memperjuangkan 
kepentingan kaum Kadazan dan Dusun. Secara beransur-ansur juga Stephens 
mempopularkan penggunaan nama “Kadazandusun” untuk merujuk kepada 
bangsa Kadazan dan Dusun di Sabah. 

Keperihatinan yang dirasakan oleh Donald Stephens terhadap 
“Kadazandusun” mungkin dapat difahami jika sedikit latar belakang peribadinya 
dilakarkan. Donald Stephens adalah putera kepada Jules Stephens Pavitt, seorang 
kacukan Dusun dan orang putih." Bapa Jules Stephen Pavitt adalah Ernest Alfred 
Pavitt, seorang juruukur untuk Syarikat Berpiagam Borneo milik Dent bersaudara 
juga merangkap sebagai Pemangku Pesuruhjaya Tanah di Borneo. Pavitt yang 
berasal dari New Zealand lahir pada tahun 1856. Pada tahun 1880 Pavitt telah 
meninggalkan New Zealand untuk bekerja di Sabah dan pada waktulah dia telah 
berkahwin dengan Kwai, anak perempuan ketua kampung Limbahau, di Papar. 
Daripada perkahwinan ini lahirlah Jules Stephens Pavitt, bapa Donald. Ibu Donald 
pula bernama Edith Cope, seorang perempuan kacukan yang berdarah separuh 
Jepun dan separuh Inggeris, walaupun asal usul bapanya tidak begitu jelas. 
Donald yang nama lengkapnya ialah Donald Aloysius Marmaduke Stephens lahir 
di Kudat pada 14 September 1920. Waktu Donald Stephens membesar di Kudat dia 
bergaul secara akrab dengan anak-anak tempatan yang seangkatan dengannya. 
Asal usulnya sebagai seorang Eurasian (Serani) mungkin telah menolongnya 
untuk muncul sebagai seorang pengusaha akhbar dan juga wartawan dalam 
sebuah masyarakat yang serba mundur. Sebagai orang surat khabar dia tentu 
amat mengikuti keadaan yang menghalang kemajuan masyarakat yang menjadi 
sebahagian daripada keturunan bapanya. Inilah yang menyebabkan dia prihatin 
dengan masalah-masalah orang Kadazan dan Dusun. 

Pada Februari 1955 Donald Stephens telah menerbitkan beberapa siri 
makalah di dalam akhbar North Borneo News and Sabah Times untuk membuka 
mata bangsa “Kadazandusun” tentang identity, bahasa dan kebudayaan serta 
tradisinya sebagai penduduk peribumi Sabah. Seruan yang dihimbau oleh 
Stephens itu telah merangsangkan lagi kaum inteligensia Kadazandusun bagi 
menggerakkan persatuan yang telah pun mereka dirikan pada tahun 1953. 
Sesungguhnya, pada 24 Ogos 1953, Persatuan Kadazan (Society of Kadazansj| 
yang pertama telah didaftarkan di Penampang dengan Joseph Tinoi sebagai 


Kesedaran Politik Bumiputera Sabah 103 


Presiden dan Vincent Ligunjang sebagai Naibnya. Manakala jawatan Setiausaha 
dipegang oleh seorang Cina bernama Richard F. Yap. Persatuan ini sebetulnya 
bermula sebagai sebuah badan sukan Sekolah St. Michael, yakni sebuah sekolah 
rendah di daerah Penampang.” Matlamat persatuan ini pada akhirnya ialah untuk 
memelihara dan meningkatkan kebajikan orang Kadazandusun serta memupuk 
budaya dan bahasa mereka. 

Pada mulanya persatuan ini secara rasmi mempunyai 77 orang anggota yang 
membayar yuran. Tetapi besar kemungkinannya terdapat juga ahli-ahli yang tidak 
membayar yuran, seperti para ketua kampung misalnya." Suatu hal yang agak 
menarik ialah bahawa “Society of Kadazans” ini nampaknya bergerak dengan 
kepemimpinan yang melibatkan bukan sahaja orang Kadazandusun tulen tetapi 
orang Cina yang dalam pengistilahannya di Sabah, disebut “Sino-Kadazan”. Pada 
tahun 1953, Setiausaha persatuan ini ialah Richard Yap, dan setahun kemudian, 
jawatan Presiden telah jatuh ke tangan Tan Ping Hing. Pada tahun 1957 seorang 
Cina yang bernama Lee Kim Cheong juga telah dipilih untuk memegang jawatan 
Presiden.'? Donald Stephens telah memberikan sokongannya kepada setiap 
kegiatan persatuan itu. Pada 30 Mac 1957, atas undangan Lee Kim Cheong, 
Stephens telah menghadiri mesyuarat agung (the) Society of Kadazans. Tanpa 
disangkanya, mesyuarat ini telah memilihnya sebagai Naib Presiden persatuan itu. 
Pada tahun berikutnya, apabila Lee Kim Cheong meletakkan jawatan, Stephens 
pun dipilih sebagai Presiden.” 

Kesedaran kaum Kadazandusun untuk berpersatuan tampaknya semakin 
menyerlah apabila pada tahun 1958 itu satu sayap belia pergerakan Kadazan telah 
didirikan di Penampang.”' Dinamakan Kadazan Youth Association atau Persatuan 
Belia Kadazan, pertubuhan ini menumpukan perhatiannya kepada kegiatan 
belia dengan para anggotanya terdiri daripada para guru dan pelajar Sekolah St. 
Michael Penampang. Tetapi seperti (the| Society of Kadazans, Kadazan Youth 
Association atau Persatuan Belia Kadazan inipun mempunyai pemimpin yang 
kebanyakannya adalah daripada kalangan yang berketurunan Cina atau “Sino- 
Kadzaan”. Ahli-ahli jawatankuasa kerjanya terdiri daripada Cyril Fung, seorang 
kakitangan kerajaan, sebagai Presiden, William Chan, Naib Presiden, serta 
Frederick Tan sebagai Setiausaha, dan dua orang ahli jawatankuasa yang terdiri 
daripada pemuda-pemuda Kadazan, iaitu Peter Pancratius dan Loysius Joeman.” 

Di bawah kepemimpinan Donald Stephens, Persatuan Kadazan pun menjadi 
bertambah kuat dan berpengaruh. Pada tahun 1960 di dalam mesyuarat agung 
persatuan itu Donald Stephens telah mengumumkan bahawa kerajaan British 
telah bersetuju untuk mengiktiraf Pesta Menuai (yang pada hari ini dinamakan 
Tadau Kaamatan) sebagai Hari Besar kaum “Kadazandusun” dan justeru layak 
diisytiharkan sebagai cuti am untuk negeri Sabah. Sebagai mengenang jasa 
Stephens yang telah banyak berusaha untuk kepentingan bangsa Kadazandusun, 
dia telah diberi gelar “Huguan Siou” (penghulu besarlagi berani) pada waktu itu. 
Dialah pemegang gelaran ini yang pertama. 

Penampilan Persatuan Kadazan sebagai penggerak kaum Kadazan dan 
Dusun mencatat sejarah lagi akibat daripada peristiwa yang berlaku pada 
tahun 1961. Pada 27 Mei 1961 di dalam ucapannya pada jamuan yang diadakan 


104 Melayu, Nasionalisme Radikal dan Pembinaan Bangsa 


di Singapura untuk Persatuan Koresponden Asing Asia Tenggara, Tunku Abdul 
Rahman Putra, Perdana Menteri Persekutuan Tanah Melayu, telah menyatakan 
bahawa suatu kesefahaman perlu diwujudkan “antara Malaya dengan Britain 
dan rakyat Singapura, Borneo Utara, Brunei dan Sarawak”. Sebenarnya, pada 
kesempatan itu Tunku sedang mengutarakan cadangan agar sebuah Persekutuan 
Malaysia dibentuk, yakni yang akan merangkumi Tanah Melayu dan wilayah- 
wilayah yang disebutnya itu.” 

Pengumuman yang dibuat oleh Tunku Abdul Rahman itu tentu sekali 
mengejutkan banyak pihak, khasnya penduduk Sabah dan juga Sarawak. Bagi 
Donald Stephens gagasan Malaysia itu sangat dicurigainya kerana ternyata 
kemunduran bangsa “Kadazandusun” akan menyukarkan mereka untuk berada 
dalam skema yang dicadangkan itu. Pada awal bulan Julai 1961 Stephens pun 
mengadakan rundingan dengan A. M. Azahari, pengerusi Parti Rakyat Brunei, 
dan Ong Kee Hui, pengerusi Sarawak United People's Party dengan tujuan untuk 
membentuk satu barisan menentang gagasan Malaysia. Tetapi pendirian ini 
ternyata berubah selepas Donald Stephens menghadiri Persidangan Persatuan 
Parlimen Komanwel di Singapura pada 21 Julai. Atas pujukan Lee Kuan Yew, yang 
menjelaskan kepada Stephens dan pemimpin lainnya tentang betapa baik dan 
bermanfaatnya jika Sabah menyertai Persekutuan Malaysia yang dirancangkan 
itu, maka Stephens pun menginsafi akan faedah gagasan itu untuk masa 
depan Sabah jika ia menganggotainya; dia kemudiannya bersetuju pula untuk 
menerima undangan Tunku Abdul Rahman ke Kuala Lumpur untuk berbincang 
lagi mengenai gagasan Malaysia itu. Tetapi walau bagaimanapun, persiapan untuk 
menggerakkan bangsa Kadazandusun perlu dibuat. Oleh yang demikian, dia telah 
mengalihkan pandangannya kepada Persatuan Kadazan yang diterajuinya. Maka 
pada 6 Ogos 1961tidak sampai tiga bulan selepas Tunku membuat pengumuman 
bersejarahnya, Persatuan Kadazan pun ditukar menjadi sebuah parti politik 
dengan mengambil nama United National Kadazan Organisation (UNKO). Donald 
Stephens sendiri menjadi Presidennya dan G. S. Sundang, pemimpin Murut dari 
Keningau, sebagai Naib Presidennya.” Dengan menggunakan istilah “Kadazan”, 
Donald Stephens sebenarnya cuba mengangkat darjat dan martabat kaum itu 
dengan melembagakan penggunaannya dan menolak pengumuman istilah 
“Dusun”. Tetapi penggunaaniistilah ini pun tidak sebulatnya diterima oleh semua 
golongan suku kaum Dusun. Masih banyak suku kaum Dusun yang lebih selesa 
atau senang dengan nama “Dusun”. 

Langkah politik yang diambil oleh Donald Stephens itu dengan segera 
pula dicontohi oleh masyarakat Islam Sabah. Datu Mustapha yang, sama 
seperti Stephens, juga berasal dari Kudat, menyedari betapa perlunya 
masyarakat bumiputera Islam membuat persiapan politik bagi menghadapi 
kemungkinan-kemungkinan selepas British melepaskan tanah jajahannya dari 
kolonialisme British. Pada waktu itu Mustapha juga adalah seorang anggota 
Majlis Perundangan. Sebenarnya, British telah membimbing dan mengasuh 
Mustapha untuk memikul tanggungjawab kepemimpinan dalam masyarakat 
Sabah yang baru, yang akan melibatkan perubahan-perubahan konstitusional 
yang dilakukan oleh British. Dengan latar belakang peranan yang dimainkan oleh 


Kesedaran Politik Bumiputera Sabah 105 


British ini, tidaklah menghairankan apabila dalam satu mesyuarat di Kudat pada 
9 November 1961, telah disepakati oleh mereka yang hadir untuk menubuhkan 
sebuah parti politik. Nama parti itu ialah United Sabah National Organization 
atau ringkasnya USNO. Walau bagaimanapun, pelancaran USNO hanya dibuat 
pada 24 Disember 1961. 

Pada peringkat awalnya sokongan dan keanggotaan USNO banyak 
diperoleh dari pertubuhan-pertubuhan Islam yang sedia wujud. Memang sejak 
dari mula lagi pendirian USNO terhadap gagasan Malaysia ialah menyokong 
sepenuhnya rancangan Tunku Abdul Rahman itu. Walaupun secara rami USNO 
menyatakan bahawa keanggotaannya terbuka kepada semua kelompok etnik 
di Sabah tanpa mengira agama dan suku kaum, namun pada kenyataannya 
sokongan yang diterimanya adalah daripada kalangan suku kaum Bajau, Sulu, 
dan Melayu Brunei. 

Kemunculan dua buah parti politik di Sabah menjelang pembentukan 
Malaysia harus dilihat dalam konteks pergolakan politik serantau, dan juga 
perubahan kemasyarakatan yang telah menyaksikan penubuhan persatuan- 
persatuan yang mula-mulanya bersifat sosial dan kemudiannya mengambil bentuk 
socio-religious. Persoalan identiti jelas menjadi anak kunci kepada isu perpaduan 
dan keterlibatan di dalam persatuan bagi masyarakat bumiputera Sabah. Bagi 
masyarakat bumiputera Islam, identiti “Melayu” yang digunakan secara longgar 
nampaknya menjadi landasan pertama yang kemudiannya diperkuat oleh identiti 
keagamaan, iaitu Islam sebagai tali pengikat persatuan yang lebih ampuh. Dalam 
hal ini faktor hubungan secara tidak langsung dengan Semenanjung Tanah 
Melayu juga tidak boleh diabaikan. Ini berbeza dengan masyarakat Kadazan yang 
mencari jati dirinya nama bangsanya yang diperbalahkan: Dusun atau Kadazan? 
Terkait dengan isu identiti ialah tafsiran terhadap apa yang disebut moden, dan 
permodenan itu dikaitkan pula dengan Barat yang ada kaitannya dengan agama 
Kristian itu sendiri. Perbezaan tanggapan antara dua komuniti mengenai sumber 
jati diri masing-masing kini menampakkan kemunculan budaya politik yang 
mewarnai persaingan antara kaum. Parti-parti politik yang berlandaskan etnik 
tidak dapat atau mungkin sukar untuk mengelakkan diri daripada mencipta identiti 
yang, pada hakikatnya, boleh menimbulkan polarisasi antara etnik. 

Sama seperti pertubuhan-pertubuhan sosiobudaya dan sosioagama yang 
wujud dalam tahun 1950-an dalam kalangan orang Islam di Sabah, erti USNO 
juga mencerminkan identifikasinya dengan ciri-ciri budaya dan agama yang 
dikongsi bersama dengan erti politik dan persatuan-persatuan yang wujud di 
Semenanjung. Setidak-tidaknya ada kecenderungan untuk mengidentifikasikan 
dirinya dengan apa yang ada di Semenanjung. Gejala ini masih berterusan sehingga 
kini. Tampak lebih mudah bagi parti seperti UMNO untuk memahami budaya 
politik di Semenanjung dan kesefahaman inilah yang membolehkan Malaysia 
sebagai sebuah gagasan disokong oleh USNO sejak mula lagi. 

Setelah kita melihat betapa kesedaran politik zaman prakemerdekaan telah 
dicetuskan oleh idea-idea “luar” seperti yang terlihat dalam langkah-langkah yang 
diambil oleh golongan inteligensia bumiputera, baik di Semenanjung mahupun di 
Sabah, kita mungkin akan bertanya: Bagaimanakah timbulnya kerjasama politik 


106 Melayu, Nasionalisme Radikal dan Pembinaan Bangsa 


antara suku kaum bumiputera dengan kaum-kaum bukan bumiputera selepas 
usainya tempoh Perang Dunia Kedua, dan apakah wadah politik yang dibayangkan 
demi merealisasikan ciri kemajmukan etnik dalam budaya politik Malaysia yang 
dari segi sejarahnya bermula di Malaya? Untuk menjawabnya bab berikut akan 
cuba memperlihatkan perkembangan politik yang berlaku di Tanah Melayu atau 
Malaya dan usaha yang dijalankan oleh para pemimpin daripada tiga suku kaum 
yang utama, iaitu, Melayu, Cina dan India dalam memperjuangkan suatu bentuk 
kerjasama politik yang bersifat berbilang kaum. 


Nota 


'. Makalah ini telah diterbitkan di dalam majalah Perpaduan, no.1/2000, Jabatan 
Perpaduan Negara dan Pembangunan Sosial, Kuala Lumpur. 


2 Manuskrip yang bertulisan Jawi dan menggunakan bahasa Idahan ini berupa cerita 
mitos tentang asal usul bangsa Idahan. Manuskrip ini membuktikan bahawa orang Idahan 
telah pun memiliki tulisan sejak awal abad ke-15. Menurut cerita rakyat, seorang yang 
bernama Abdullah adalah orang Idahan pertama yang memeluk Islam di Darvel Bay. Lihat 
Tom and Barbara Harrison, The Prehistory of Sabah, Sabah Society Journal Monograph, 
vol. iv, 1969-1970, Kota Kinabalu, 1971, h. 229 - 235. 

23. Baru pada 27 Disember 1949 kerajaan Belanda memindahkan kedaulatan kepada 
negara Republik Indonesia Serikat yang bererti ia diiktiraf oleh kerajaan Nederland sebagai 
negara yang merdeka sepenuhnya. 


4 Sejak penubuhan Komanwel Amerika pada tahun 1935 Amerika Syarikat telah pun 
berjanji untuk memberikan kemerdekaan kepada bangsa Filipina dalam masa yang 
terdekat. Walau bagaimanapun, pada 14 Oktober 1943 Jepun telah pula “mengisytiharkan” 
Republik Filipina di bawah pimpinan Jose P. Laurel sebagai Presiden. 


:!: Untuk perbincangan lanjut lihat Ramlah Adam, Dato' Onn Jaafar 


* Sabihah Osman, “Perkembangan Politik Sabah” dalam Hairi Abdullah et al. (peny.), 
Sabah: Perubahan dalam Pembangunan, Penerbit Universiti Kebangsaan Malaysia, Bangi, 
1986, h. 73. Semua maklumat yang menyentuh penubuhan badan-badan politik di Labuan 
diambil dari sumber yang sama. 


? DiSarawaksendiri pertubuhan politik yang bercita-cita memperjuangkan kemerdekaan 
dikenali dengan nama Persatuan Melayu Sarawak. Persatuan ini menentang penyerahan 
Sarawak oleh keluarga Brooke kepada kerajaan British. 


* Tentang sebab perpindahan Tengku Noordin ke Jesselton tidak dapat dipastikan 
sama ada kerana keterlibatannya di dalam PKMM atau dia pindahkan menurut proses 
yang biasa dilakukan terhadap sesiapa pun yang bekerja dengan kerajaan. 


*? Untuk maklumat lanjut mengenai kegiatan BARIP di Brunei, lihat Pehin Awang Mohd. 
Jamil, Liku-liku Perjuangan Pencapaian Kemerdekaan Negara Brunei Darusslaam, Pusat 
Sejarah, Kementerian Kebudayaan, Belia dan Sukan, Bandar Seri Begawan, 1992, h. 6-7. 


*  R.E. Perry, Colony of North Borneo Education Department Annual Report for the Year 
1950, 31* December1950. 

” Terdapat 151 orang guru di sekolah kerajaan; tetapi di sekolah mubaligh Kristian 
terdapat 265 orang guru; manakala di sekolah swasta Cina pula bilangan gurunya ialah 
229 orang. 

2? Orang Kaya-Kaya, yakni gelar yang bertaraf pangkat pertama dalam hierarki 
kepemimpinan bumiputera di Sabah. Dalam bahasa Inggeris disebut “native chief'. 


Kesedaran Politik Bumiputera Sabah 107 


3 Menurut Allahyarham Datuk Ampong Kerahu, Persatuan Melayu Tawau kerap 
berlanggan majalah seperti Hiburan, Qalam dan Mastika. Pada masa sebelum perang 
orang Tawau memang biasa berlanggan akhbar dan majalah Warta Ahad, Saudara dan 
Lembaga Malaya. 


4 Temu bual dengan Datuk Ampong Kerahu di rumahnya pada Ogos, 1998. 


5 Ketut Bali waktu itu adalah seorang pemuda yang berasal dari Selatan Thailand. 
Seorang mualaf, dia mengambil nama Islam, Abdul Rahim bin Abdullah. Kegiatannya di 
Sabah banyak dibantu oleh Donald Stephens. K. Bali terkenal sebagai penulis dan juga 
pelukis. Pada awal tahun 1950an dia melukis komik untuk diterbitkan oleh majalah kanak- 
kanak,Tunas yang dikendalikan oleh Harun Aminurrasyid di Singapura. 


'* Maklumat berhubung dengan latar belakang keluarga Donal Stephens diambil 
daripada karya, P. J. Granvill-Edge, and Rajen Devadason, The Sabahan: The Life and Death 
of Tun Fuad Stephens, The Writers' Publishing House Sd. Bhd., 1999, h. 29- 38. 


7 Antara nama-nama individu yang diketahui terlibat dalam penubuhan badan ini ialah: 
Joe Manjaji, Claudius Yap (juga seorang Cina), dan Herman Motogol. Lihat J. Herman 
Luping, Sabah's Dilemma: the political history of Sabah (1960 - 1994), Magnus Books, 
Kuala Lumpur, 1994, h. 100. 


3 Ibid. 
? Ibid. 
* Ibid. 


** Pada pertengahan tahun 1957 sebuah kelab belia yang bernama Jesselton Youth Club 
telah pun wujud di bandar Jesselton. Besar kemungkinannya kewujudan kelab ini telah 
memberi ilham kepada belia Penampang untuk menubuhkan sebuah Persatuan Belia 
Kadazan. Tentang Jesselton Youth Club, lihat Anak Sabah, Mei 1957, h. 3. 


2 Anak Sabah, Mei 1958, h. 3. 


2 Tunku Abdul Rahman Putra, Looking Back, the historic years of Malaya and Malaysia, 
Pustaka Antara, Kuala Lumpur, 1977, h. 81. 


**. Cadangan menggabungkan Sabah dengan Persekutuan Tanah Melayu telah pernah 
dibuat pada tahun 1946. Prof. T. H. Silcock dari Universiti Malaya, Singapura, pernah 
mencadangkan konfederasi yang sedemikian. Lihat J. P. Ongkili, Nation-Building in 
Malaysia, 1946 - 1974, Oxford University Press, Singapore, 1985, h. 151. 

5 Padamulanya Sundang menyokong Stephens lantaran pendirian anti-Malaysiannya, 
tetapi apabila Stephens bertukar haluan dia telah bsertelagah dengannya dan langsung 
keluar dari UNKO. 


8 


Perlembagaan Rakyat: 
Upaya Kaum Bukan Melayu 
dan Aliran Kiri Melayu 
Membina Nasion Malaya 
yang Berbilang Bangsa' 


Dalam sejarah moden Malaysia sebagai sebuah negara bangsa, periode selepas 
tamatnya Perang Dunia Kedua merupakan satu babak yang sangat penting. 
Sebaik sahaja Jepun menyerah kalah kepada tentera Sekutu, gerombolan tentera 
Malayan People's Anti-Japanese Army (MPAJA) yang didukung oleh Parti Komunis 
Malaya (PKM) telah meragut peluang untuk menancapkan kuasa dan wibawanya 
di Semenanjung Tanah Melayu. Peristiwa yang kepada orang Melayu dikenali 
sebagai “pemerintahan Bintang Tiga' ini telah membawa kepada pergaduhan 
antara orang Melayu dengan Cina di beberapa tempat di negeri Selangor, Perak, 
Johor, dan Negeri Sembilan? serta ketegangan kaum hampir di semua negeri di 
pantai barat Tanah Melayu. Kegelojohan tindakan anggota-anggota MPAJA/PKM 
membalas dendam terhadap orang Melayu yang didakwa berkolaborasi dengan 
Jepun dilihat oleh orang Melayu sebagai usaha mahu mengambil alih kuasa serta 
merampas hak milik orang Melayu ke atas Tanah Melayu. 

Dengan latar belakang konflik etnik ini tampak seolah-olah penduduk 
Malaya pada waktu itu tidak mungkin dapat hidup aman dan sejahtera. Keadaan 
hubungan orang Melayu dengan orang Cina boleh dikatakan amat genting. 
Betapapun demikian, ketika permusuhan Melayu-Cina sedang berkecamuk di 
kampung-kampung pada bulan-bulan penghujung tahun 1945 itu, Parti Komunis 
Malaya telah cuba mempengaruhi orang Melayu untuk mewujudkan kerjasama 
antara kaum. Kerjasama ini dirintis dengan upaya mereka untuk menghubungi 
puak nasionalis Melayu yang antipenjajahan. Melalui seorang komunis Melayu 
berketurunan Minangkabau, iaitu Mokhtaruddin Lasso, PKM pada bulan 


Perlembagaan Rakyat 109 


September 1945 cuba menjalin kontak dengan Ahmad Boestamam, editor Suara 

Rd'ayat4 di Ipoh. Ahmad Boestamam diminta agar dapat mengadakan mesyuarat 

bagi penubuhan sebuah parti nasionalis Melayu yang antikolonial. Mokhtaruddin 

yang ditemani oleh Arshad Asha'ari, Baharuddin Tahir, Rashid Maidin dan 

Abdullah C.D. telah menghadiri mesyuarat itu yang hasilnya ialah penubuhan 

Partai Kebangsaan Melayu Malaya atau ringkasnya PKMM. Untuk menggerakkan 

parti itu wang sebanyak 100,000 ringgit dikatakan telah didermakan oleh Parti 

Komunis Malaya.” Parti ini ditubuhkan pada 17 Oktober 1945.* 

Dalam kongres pertamanya yang diadakan di Town Hall Ipoh pada 

30 November 1945 - 3 Disember 1945, wakil-wakil MPAJA, Perak People's 
Association (yang diwakili oleh pemimpin India dan Cina) telah turut hadir. 
Pada kongres itu Mokhtaruddin Lasso, komunis yang diberi mandat oleh PKM 
untuk mendirikan pertubuhan nasionalis itu, terpilih sebagai Presiden. Dalam 
ucapannya, Mokhtaruddin menegaskan bahawa Parti Kebangsaan Melayu Malaya 
tidak akan menjadi parti yang berlandaskan nasionalisme sempit, sebaliknya 
akan berdasarkan “internasionalisme'. Tiga usul penting yang dikemukakan 
pada kongres itu ialah: Malaya adalah sebahagian daripada Indonesia, PKMM 
mengalu-alukan penubuhan “Malayan Union', dan PKMM bertekad untuk hidup 
berdamai dengan semua bangsa yang tinggal di Malaya dan bekerjasama dengan 
mereka.” Dalam menggariskan dasarnya parti itu jelas menekankan tekadnya 
untuk memperjuangkan kemerdekaan Malaya dalam sebuah republik Indonesia 
merdeka. Tetapi juga amat ketara dalam haluan PKMM ialah kecondongannya 
kepada politik kiri yang mungkin mencerminkan peranan Mokhtaruddin Lasso 
pada peringkat awal usia parti itu; hal ini dapat dilihat pada lapan perkara yang 
menjadi dasar PKMM ,* iaitu: 

1. Mempersatu padukan |(sic| bangsa Melayu, menanamkan semangat 
kebangsaan dalam dasar sanubari orang Melayu dan bertujuan untuk 
menyatukan Malaya, di dalam keluarga yang besar iaitu Republic |sicj| 
Indonesia Raya. 

2. Bertujuan hendak mencapai hak kemerdekaan berpidato, bergerak, berfikir 
dan menuntut pelajaran. 

3. Membangkitkan kedudukan iktisad (sic, ekonomi )| bangsa Melayu dengan 
jalan memajukan perusahaan, perniagaan dan pertanian serta menaikkan 
taraf penghidupan bangsa Melayu. 

4. Mencapai kebebasan bercucuk tanam. Orang yang hendak bercucuk tanam 
itu dibebaskan daripada membayar sewa tanah bila-bila masa dan di mana 
juga dan dibebaskan pula menjual hasil usahanya itu di pasar perniagaan. 

5... Menghendaki diberi kebebasan penuh kepada orang Melayu mendirikan 
sekolah-sekolah kebangsaan mereka, iaitu tempat mereka mendapat 
pelajaran-pelajaran dengan bahasanya dengan percuma. 

6. Menghendaki kebebasan mencetak buku-bukunya sendiri, menggalakkan 
pelajaran secara demokrasi, supaya meninggikan kedudukan bangsa 
Melayu dalam siasat |(sic, politik | untuk mendiayahkan (menyebarkan )|rasa 
kebangsaan kepada orang-orang Melayu. 


110 Melayu, Nasionalisme Radikal dan Pembinaan Bangsa 


7. Party|(sic|Kebangsaan Melayu hendak bekerjasama dengan lain-lain bangsa 
yang tinggal dalam negerinya ini | Malaya | hidup dengan berbaik-baik dan 
bekerja untuk mendirikan perpaduan penduduk-penduduk Malaya (Malayan 
United Front) bagi menjadikan Malaya Merdeka, makmur dan bahagia 
sebagai satu anggota Republic (sic)| Indonesia-Raya. 

8. Menyokong gerakan umat Indonesia dalam perjuangan mereka merebut 
kemerdekaan. 


Pentingnya lapan perkara dasarini jelas apabila ia dimasukkan ke dalam Rang 
Undang-Undang (Perlembagaan) PKMM yang telah diluluskan dalam Kongres 
PKMM yang pertama itu.*? 

Pada masa PKMM ditubuhkan, konsep Malayan Union baru sahaja 
diperkenalkan. Pada mulanya PKMM menyokong gagasanitu kerana menganggap 
British akan melaksanakan demokrasi, lantaran pada persepsi pemimpin parti itu, 
langkah untuk menyatukan sistem pentadbiran Malaya “adalah keperluan asas 
sebuah negara yang demokratik”* “Sebuah Kesatuan Malaya', kata seorang 
anggota jawatankuasa kerja parti itu, “tidak akan melambatkan kemajuan 
orang Melayu'." Tetapi sekalipun sokongan terhadap Malayan Union itu dan 
penerimaannya telah diluahkan oleh beberapa orang Melayu di dalam akhbar 
ketika itu, rata-rata antara mereka ramai yang menolak kerakyatan diberikan 
secara liberal kepada penduduk bukan Melayu.” Pemberian hak kerakyatan yang 
sama kepada orang asing dianggap bukan sahaja menafikan hak orang Melayu 
dan memberi faedah kepada orang asing dengan mengorbankan orang Melayu, 
tetapi juga ibarat membenarkan “serigala masuk ke kandang Dbiri-biri'. 

Seperti yang kita semua maklumi, isu pemberian kerakyatan kepada bangsa- 
bangsa asing di dalam sebuah Malayan Union inilah yang menjadi pencetus paling 
utama dalam menggerakkan nasionalisme Melayu yang diterajui oleh Dato' Onn 
Jaafar dan yang pada rentetan akhirnya telah melahirkan Pertubuhan Kebangsaan 
Melayu Bersatu atau UMNO“ pada 11 Mei 1946. Di pihak PKMM pula, apabila 
kertas putih Malayan Union itu diterbitkan pada 22 Januari 1946 untuk dihebahkan 
kepada awam, parti itu pun sedar betapa demokrasi yang dijanjikan oleh British 
dan semangat Piagam Atlantik seperti yang diungkapkan oleh Winston Churchill 
bahawa Britain akan membangunkan pemerintahan sendiri untuk tanah-tanah 
jajahannya, telah dimungkiri.” Maka menjelang Februari 1946 parti itu pun ikut 
menentang Malayan Union. Pada 17 Februari 1946 PKMM menubuhkan sayap 
pemudanya yang diberi nama Angkatan Pemuda Insaf (API). 

Justeru bantahan yang sebegitu hebat dari seluruh lapisan masyarakat 
Melayu terhadap dasar baru British pada era pasca serah kalah Jepun, maka 
menjelang Mei 1946 gagasan Malayan Union itu terpaksa diakui gagal oleh 
British, setelah wujud sejak 1 April; dan kerajaan British pun mulai berfikir semula 
tentang cadangan yang dikemukakan oleh raja-raja Melayu dalam bulan Mac 
agar gagasan Persekutuan dibentuk bagi menggantikan Malayan Union yang 
sangat dibenci oleh orang Melayu.” Ekoran daripada itu, pada bulan Julai British 
bersama-sama dengan empat orang raja-raja Melayu dan wakil-wakil UMNO pun 
mencapai persetujuan untuk menubuhkan sebuah jawatankuasa kerja bagi tujuan 


Perlembagaan Rakyat 111 


menggubal cadangan-cadangan ke arah mewujudkan sebuah pemerintahan 

yang berstruktur federal. Tetapi langkah British untuk berunding hanya dengan 

pihak raja-raja Melayu dan UMNO jelas sekali telah membangkitkan tentangan 
dari pelbagai pihak, yang terdiri daripada pertubuhan dan parti orang bukan 

Melayu, juga PKMM sendiri. 

Peminggiran yang dilakukan oleh kerajaan British terhadap kumpulan 
atau parti selain UMNO ketika gagasan Persekutuan dibincangkan, memang 
sesungguhnya tidak disenangi oleh parti dan pertubuhan-pertubuhan orang 
bukan Melayu dewasa itu. Pemimpin Malayan Indian Congress (MIC), J. Thivy, 
misalnya telah memihak kepada aliran kiri Melayu, khasnya PKMM, walaupun pada 
mulanya dia turut menentang Malayan Union kerana menganggap gagasan itu 
dipaksakan ke atas Malaya. Seyogia diingati, suasana politik yang memarak ketika 
itu telah menyaksikan lahirnya Malayan Democratic Union (MDU) di Singapura 
pada 21 Disember 1945." Orang yang bertanggungjawab menubuhkannya 
ialah Tan Cheng Lock. Seperti yang dialami oleh PKMM, parti ini juga mendapat 
dukungan Parti Komunis Malaya'? sekalipun Tan bukan seorang yang pro-komunis. 
Pada waktu kertas putih mengenai Malayan Union diedarkan MDU sebenarnya 
menyokong gagasan Malayan Union itu, walaupun parti itu menentang tidak 
termasuknya Singapura di dalam Malayan Union. Sepanjang tahun 1946 MDU 
sememangnya berpendirian pro-Malayan Union.” 

Parti Komunis Malaya yang pada ketika kertas putih Malayan Union 
disebarkan mengambil sikap acuh tak acuh, telah berubah pendirian dan turut 
melancarkan serangan terhadap Persekutuan setelah gagasan itu mendapat 
tentangan yang lantang daripada UMNO sehingga menyebabkan ia harus 
digantikan dengan gagasan Persekutuan. Seperti parti-parti bukan Melayu yang 
lain, PKM pun mahukan sebuah perlembagaan yang memberikan kemudahan 
kerakyatan kepada komuniti imigran bukan Melayu. Tetapi walaupun ia kuat 
menentang gagasan yang dilihatnya sebagai memihak kepada orang Melayu, 
PKM tidak berdaya untuk menerajui penentangan itu. 

Pada 16 Disember 1946, satu telegram telah diterima oleh Setiausaha 
Kerajaan British Bagi Tanah Jajahan yang isi kandungannya: 

a) memaklumkan tentang penubuhan badan yang bernama Council of Joint 
Action (CJA) (Majlis Tindakan Bersama) di Singapura pada 14 Disember; 

b) meminta agar CJA diiktiraf oleh kerajaan sebagai satu-satunya badan yang 
bersifat pelbagai kaum yang harus dibawa berunding mengenai isu-isu 
perlembagaan; 

c) menyatakan tiga prinsip yang mendasari perjuangan dan tujuan Majlis 
itu, yakni: i) sebuah Malaya Bersatu termasuk Singapura; ii) pemerintahan 
sendiri yang bertanggungjawab melalui Dewan Perundangan yang dipilih 
sepenuhnya untuk seluruh Malaya; iii) hak-hak kerakyatan yang sama kepada 
semua yang menjadikan Malaya tempat tinggalnya yang kekal dan sasaran 
taat setianya yang tidak berbelah bagi; 

d) memaklumkan rasa tidak puas hati CJA terhadap tindakan kerajaan British 
yang telah petaruhkan dirinya (committed) ke arah menerima cadangan- 
cadangan perlembagaan yang baru yang dicapai melalui rundingan secara 


112 Melayu, Nasionalisme Radikal dan Pembinaan Bangsa 


lagsung dengan raja-raja dan UMNO, yang hanya mewakili sebahagian 
tertentu masyarakat Melayu tanpa berunding terlebih dahulu dengan rakyat 
Malaya.” 


Penubuhan CJA amat merisaukan British lantaran badan inilah yang 
menggembleng suara orang bukan Melayu yang menentang dengan vokal 
kerajaan British kerana tidak dibawa berunding dalam penyediaan satu 
perlembagaan baru untuk menggantikan Malayan Union. Kejayaan pertubuhan 
itu mendapatkan publisiti dalam akhbar di Britain juga tidak menyenangkan 
kerajaan British. Pada 22 Disember, iaitu sehari selepas munculnya MDU, 
Council of Joint Action berubah nama menjadi Pan-Malayan Council of Joint 
Action (PMCJA) kerana seperti MDU ia juga mahukan nama Malaya untuk 
menunjukkan perjuangannya adalah bagi seluruh Malaya, termasuk Singapura. 
Pertukaran nama ini diabsahkan oleh kemasukan PKMM (Naib Pengerusi), MDU 
(Setiusaha), MIC (Bendahari), Straits Chinese British Association (SCBA).”, Ceylon 
Tamils Association,” Singapore Clerical and Administrative Workers' Union,” 
Pan-Malayan Federation of Trade Unions (PMFTU),” dan Indian Chamber of 
Commerce Singapore.” 

Kebolehan PMCJA menarik badan-badan lain mendukung perjuangannya 
demi menentang ura-ura British menggubal perlembagaan Persekutuan hanya 
dengan orang Melayu sahaja membuktikan kemampuannya menjuarai gerakan 
itu; sekalipun PKM mempunyai pertalian dengan PMCJA tetapi ia jelas tidak 
mampu menguasai badan itu, sebaliknya hanya mampu mendalangi pertubuhan 
seperti MDU dan kesatuan-kesatuan buruh yang berada dalam PMFTU dan New 
Democratic Youth League,” sesuai dengan dasar “united front' atau barisan 
bersatunya. 

Keberadaan PKMM di dalam PMCJA, walau bagaimanapun, tampaknya 
telah membuka mata kepemimpinan parti itu. Jika perjuangan asalnya lebih 
menekankan hasrat memperjuangkan kepentingan orang Melayu dan menjadikan 
Malaya sebagai sebahagian daripada Indonesia Raya, kini dengan bersekongkol 
dalam satu pertubuhan yang dianggotai oleh beberapa badan pergerakan bukan 
Melayu PKMM merasa seolah-olah suaranya menjadi suara minoriti. Ketika 
mesyuarat kedua PMCJA diadakan, pada 5 Januari 1947, PKMM telah tidak ikut 
hadir. Parti itu berkecil hati kerana tuntutannya agar ia diberikan hak menolak 
atau kuasa veto apabila timbul sesuatu perkara yang menjejaskan kepentingan 
orang Merlayu telah tidak dihiraukan.” Justeru PKMM berasa perlu untuk keluar 
daripada pertubuhan itu pada 23 Januari 1947 dan lantas mendirikan sebuah badan 
gabungannya sendiri yang menyerupai PMCJA. Dalam tempoh yang singkat, 
pada 22 Februari 1947 PKMM pun berjaya membentuk Pusat Tenaga Rakyat 
(PUTERA), sebuah badan gabungan, yang dianggotai oleh beberapa pertubuhan 
Melayu beraliran kiri, termasuk PKMM sendiri.*? Ishak Hj. Muhammad, naib 
presiden PKMM dipilih sebagai Ketua untuk memimpin PUTERA.?** Mesyuarat 
penubuhannya itu telah diadakan kerana ingin menyatakan penentangan aliran 
kiri Melayu terhadap perlembagaan Persekutuan dan sambil itu mencadangkan 


Perlembagaan Rakyat 113 


penggubalan sebuah perlembagaan baru sebagai ganti. PUTERA juga mengaku 
untuk memperjuangkan tiga prinsip*' yang telah pun dikemukakan oleh PMCJA 
kepada kerajaan British sejak penubuhannya. Penubuhan PUTERA membolehkan 
puak kiri Melayu untuk duduk sama taraf dengan PMCJA yang dianggotai 
beberapa pertubuhan kiri bukan Melayu. Gabungan ini jelas memperlihatkan 
usaha pertama parti politik Melayu dan bukan Melayu menjalin kerjasama dalam 
suatu perikatan. Dengan penggabungan itu, PMCJA pun menukar namanya 
menjadi All-Malaya Council of Joint Action (AMCJA). Susulan daripada itu, maka 
lahirlah gabungan PUTERA-AMCJA. 

Apabila berbicara tentang Perlembagaan Rakyat, peranan Tan Cheng Lock 
adalah amat penting ditinjau. Kehadiran Tan Cheng Lock sebagai pemimpin CJA, 
PMCJA dan kemudiannya AMCJA telah menjadikan badan itu sebagai landasan 
yang penting bagi gerakan radikal di Malaya kerana latar belakang sosialnya 
yang utuh dan konsistensinya memperjuangkan kerakyatan dan hak yang sama 
bagi bangsa-bangsa bukan Melayu walaupun dia sendiri bukanlah seorang 
sosialis atau seorang yang termakan oleh pengaruh ideologi komunis. Di bawah 
kepemimpinan Tan Cheng Lock para inteligensia di dalam CJA menemukan suara 
yang lebih efektif untuk mewakili pertubuhan-pertubuhan bukan Melayu khasnya 
yang menentang kerjasama Inggeris-Melayu dalam menggubal perlembagaan 
Persekutuan. Seyogia diingati, Tan Cheng Lock adalah seorang hartawan Cina 
'baba' terkenal dari Melaka yang memiliki ladang dan perusahaan getah yang amat 
besar serta mengepalai beberapa firma dagang termasuk bank dan insurans. Sejak 
tahun 1930 dia juga memegang jawatan Naib Presiden bagi Dewan Perniagaan.* 
Melaka. Lantaran lahir di Melaka, sebuah Negeri Selat, dia adalah seorang rakyat 
British. Lebih daripada itu Tan Cheng Lock juga seorang yang berotak intelektual 
dan ahli politik yang berpengalaman. Seorang yang berpendidikan Inggeris, 
dia rajin menulis dan buah fikirannya dituangkannya melalui The Malaya Tribune, 
akhbar yang dimilikinya sejak 1930-an. Surat khabar ini sering digunakannya 
untuk menerbitkan tulisan-tulisannya yang bersifat politik setelah dia kembali 
ke Malaya pada Jun 1946. 

Sebagai wakil orang Cina, dia pernah memegang jawatan pesuruhjaya Majlis 
Perbandaran Melaka dari tahun 1912 hingga 1922. Kemudian dilantik oleh British 
untuk menganggotai pula Majlis Perundangan Negeri-Negeri Selat dari tahun 
1923 sampai 1934. Antara tahun 1933 dan 1935 dia juga menganggotai Majlis 
Eksekutif Negeri-Negeri Selat. Pada zaman penjajahan Jepun dia telah bergerak 
aktif dalam Persatuan Cina Seberang Laut yang diasaskan dan diketuainya antara 
November 1943 dan Jun 1946 ketika bersuaka di India. Dengan latar belakangnya 
ini tidaklah menghairankan jika dia mudah bersemuka dengan pegawai-pegawai 
kolonial dan berani mengemukakan pandangan dan kritikannya kepada kerajaan 
secara langsung. 

Dalam tulisan-tulisannya pada waktu sebelum perang, dua pandangannya 
yang mendasari pegangan politiknya ialah: i) bahawa orang Cina berhak diberikan 
peluang menjadi rakyat Malaya dengan hak-hak yang sama dengan orang Melayu; 
ii) bahawa orang Melayu, seperti juga orang Cina adalah kaum pendatang; 


114 Melayu, Nasionalisme Radikal dan Pembinaan Bangsa 


iii) bahawa dasar “Malayanization' dengan menjadikan bahasa Melayu dan 
kebudayaan Melayu sebagai langkah ke arah asimilasi budaya tidak dapat diterima 
oleh bangsa Cina di Malaya?*;iv) bahawa kekuatan ekonomi Malaya adalah akibat 
daripada jasa orang Cina; dan justeru-imigrasi orang Cina ke Malaya, walaupun 
boleh diatur, mestilah diteruskan demi memastikan kesinambungan kemakmuran 
ekonomi Malaya; v) kemunduran orang Melayu dari segi ekonomi diakui dan 
mereka hendaklah dibantu, tetapi tanpa merugikan peluang orang Cina. ?* 

Pada 23 Februari 1947 suatu telegram yang isi kandungannya membantah 
Cadangan Perlembagaan Persekutuan telah dihantar kepada Setiausaha kerajaan 
British bagi Tanah Jajahan. Kandungan isi telegram itu merupakan persetujuan 
sebulat suara Persidangan Dewan Perniagaan Cina Se Malaya yang diadakan di 
Kuala Lumpur pada tarikh tersebut.*” Tiga perkara pokok yang disentuh ialah: 
a) soal pemerintahan sendiri yang dianggap akan lebih sukar diperoleh lantaran 
adanya fasal-fasal tertentu di dalam cadangan perlembagaan Persekutuan; b) 
pemerolehan kerakyatan akan menjadi sukar bagi sebilangan besar orang Cina, 
juga kerana beberapa fasal dalam cadangan perlembagaan itu; dan c) terkeluarnya 
Singapura daripada Persekutuan.** 

Periode menjelang Mac 1947 memperlihatkan PKMM dan API (dua 
pertubuhan di dalam PUTERA) sebagai badan politik yang paling aktif di seluruh 
Malaya. Kegiatannya di utara Malaya dikatakan telah dibiayai oleh Tan Cheng 
Lock.3??. Menjelang akhir Mac PUTERA juga telah mulai bertindak secara bersama 
dengan golongan kiri bukan Melayu demi menentang UMNO dan British. 
Satu langkah yang diambilnya ialah memulaukan Jawatankuasa Perundingan 
(Consultative Committee). Empat hari sebelum laporan Jawatankuasa 
Perundingan diterbitkan iaitu pada 31 Mac. PUTERA-AMCJA telah mengirim 
surat kepada Setiausaha Tanah Jajahan mengadukan rungutannya bahawa 
Perlembagaan Persekutuan yang dicadangkan itu tidak mewakili pandangan 
penduduk Malaya, sambil mengatakan bahawa jika ia dipaksakan juga maka ia 
akan menjejaskan usaha ke arah rehabilitasi atau pemulihan Malaya.** PUTERA- 
AMCIA juga menyatakan bahawa kesan daripada pemulauannya terhadap 
Jawatankuasa Perundingan itu telah menyebabkan pandangan individu yang 
dapat dicungkil oleh Jawatankuasa itu menjadi terhad. Dalam surat itu sekali 
lagi ditegaskan tuntutannya agar diberi pertimbangan kepada perkara: i) sebuah 
Malaya yang termasuk Singapura; ii) pemerintahan yang bertanggungjawab 
hendaklah melalui dewan perundangan pusat dan negeri yang dipilih.” 

Lantaran tidak mendapat sambutan daripada kerajaan British, Tan Cheng 
Lock kemudiannya mengancam hendak membawa masalah itu ke London dengan 
menghantar sebuah rombongan yang akan diketuai oleh beliau sendiri dan 
disertai oleh wakil-wakil PKMM, PMFTU, dan lain-lain pertubuhan “demokratik'.* 
Pada ketika itu gabungan PUTERA-AMCJA telah pun mencapai kata sepakat 
untuk menggubal perlembagaan yang baru sebagai alternatif kepada cadangan 
perlembagaan Persekutuan. Untuk mendakyahkan gerakannya, PKMM telah 
menganjurkan persidangan di seluruh pelusuk negeri dalam bulan April dan Mei. 
Dalam perjumpaan pelbagai kaum yang diadakan di Taiping pada 13 April 1947, 


Perlembagaan Rakyat 115 


dan dihadiri oleh sekitar 2,000 orang penyokong, PUTERA-AMCJA telah diberikan 

sokongan kerana menolak cadangan perlembagaan Persekutuan. Usul telah 

dibuat untuk menolak habis-habisan cadangan perlembagaan Persekutuan dan 

Laporan Jawatankuasa Perundingan (Consultative Committee) yang ditubuhkan 

oleh kerajaan British. Sebaliknya enam prinsip asas perlembagaan baru yang 

dikemukakan oleh PUTERA-AMCJA telah disokong, iaitu: 

1. Sebuah Malaya yang bersatu termasuk pulau Singapura; 

2... Dewan Perundangan Pusat, Negeri dan Negeri Selat, yang dipilih 
sepenuhnya; 

3. Hak politik yang sama untuk semua yang menjadikan Malaya tempat 
tinggalnya yang kekal dan sasaran taat setianya yang tak berbelah bagi; 

4.  Sultan-sultan berperlembagaan yang memerintah melalui Dewan Negeri 
(State Councils) yang demokratik; 

5. Tindakan berdasarkan perlembagaan yang khusus untuk memajukan dan 
mempertingkatkan orang Melayu; 

6. Hal-hal yang menyentuh agama dan adat orang Melayu hendaklah dalam 
tangan orang Melayu. 


Rapat raksasa ini juga menyokong usul-usul yang diluluskan dalam 
mesyuarat pada 30 Mac di Singapura. Selain itu rapat tersebut juga menyeru 
agar PUTERA-AMCJA mengadakan persidangan rakyat (people's conference) 
bagi tujuan menggubal satu perlembagaan yang demokratik untuk Malaya.* 

Dr. Burhanuddin sendiri, ketika singgah di Burma dalam perjalanan 
pulangnya dari menghadiri Inter-Asian Relations Conference di New Delhi telah 
menegaskan tujuan PKMM iaitu mendapatkan kedaulatan untuk rakyat Malaya, 
menubuhkan sebuah kerajaan pusat yang kuat dan yang bertanggungjawab 
kepada dewan perundangan yang dipilih, memasukkan Singapura ke dalam 
wilayah Malaya, dan mendapatkan pengiktirafan bahasa Melayu sebagai bahasa 
rasmi Malaya. 

Ulangan beberapa kali mengenai prinsip asas yang mula-mula dikemukakan 
oleh CJA dan kemudiannya mendapat dukungan PKMM menunjukkan betapa 
buah fikiran Tan Cheng Lock yang terserap ke dalam PMCJA kelihatannya 
telah mempengaruhi pandangan pemimpin-pemimpin PKMM termasuk Dr. 
Burhanuddin yang terkenal sebagai suara nasionalis Melayu yang bercita- 
cita untuk memperjuangkan kepentingan orang Melayu dan menubuhkan 
Indonesia Raya. Prinsip asas yang berulang kali dilontarkan oleh Tan Cheng 
Lock dan Dr. Burhanuddin al-Helmy dalam ucapan mereka kepada umum dan 
memorandum kepada kerajaan British ternyata kemudiannya dijadikan asas 
kepada perlembagaan yang bakal digubal oleh AMCJA-PUTERA. 

Menjelang bulan Julai 1947 bahagian perisik British mengumumkan bahawa 
kejadian yang penting dalam bulan itu ialah pertemuan AMCJA dengan PUTERA. 
Mesyuarat yang diadakan pada 5 - 7 Julai itu dihadiri oleh Dr. Burhanuddin, 
presiden PKMM, Ishak Hj. Muhammad, ketua PUTERA, Tan Cheng Lock, pengerusi 
PMCJA, J. A. Thivy, presiden MIC, Ahmad Boestamam, presiden API, Chan Loo, 


116 Melayu, Nasionalisme Radikal dan Pembinaan Bangsa 


setiausaha PMFTU, Gerald de Cruz, pengarang akhbar “Democrat', dan John 
Eber dari MDU.* Pertemuan itu dilihat sebagai upaya “darurat? PKMM untuk 
menentang UMNO dan British. Pada pertemuan itu PUTERA-AMCJIJA telah 
membincangkan dan meminda deraf perlembagaan alternatif yang telah sejak 
enam bulan terdahulu disediakan. 

Setelah dibuat beberapa pindaan, deraf perlembagaan yang telah disemak 
itu pun disahkan dengan memasukkan beberapa perkara ke dalamnya. Yang 
penting antara perkara-perkara itu ialah: i) Singapura dimasukkan ke dalam 
Persekutuan; ii) kerakyatan Malaya diberikan secara automatik kepada semua 
orang yang lahir di Malaya; iii) dewan perundangan perlu dibentuk melalui 
pilihan raya secara langsung; ahli majlis eksekutif hendaklah dipilih oleh Dewan 
Perundangan daripada kalangan ahli-ahli dewan itu; iv) bahasa Melayu dijadikan 
bahasa rasmi; tetapi penggunaan bahasa asing dibenarkan;** v) sebuah Majlis 
Bangsa-Bangsa (Council of Races) yang terdiri daripada wakil daripada setiap 
komuniti akan diberi kuasa untuk melengah-lengahkan sebarang undang-undang 
yang dikira diskriminatif atas alasan-alasan perkauman. Semua perkara ini 
dijadikan asas dalam penggubalan apa yang disebut “Perlembagaan Rakyat”. 

Atas desakan dari PUTERA telah pula ditambah beberapa perkara lagi 
untuk memberikan citra bahawa perjuangan PKMM untuk orang Melayu masih 
tetap dipegang. PKMM mendesak agar: vi) kerakyatan Malaya dinamakan 
“Melayu'. Dengan demikian, identiti kebangsaan atau rupa bangsa seseorang 
yang mendapat kerakyatan Malaya adalah “Melayu' dan dia harus melepaskan 
kerakyatan asingnya yang asal; vii) Raja-raja Melayu hendaklah dikekalkan 
sebagai raja-raja berperlembagaan; viii) langkah khas hendaklah diambil demi 
memajukan dan mempertingkatkan kebajikan orang Melayu; ix) Hal-hal yang 
menyangkut agama dan adat orang Melayu hendaklah diletakkan di bawah 
kawalan orang Melayu. dan x) selama tempoh sembilan tahun (tiga penggal 
usia dewan perundangan) yang pertama, tidak kurang daripada 55x wakil-wakil 
Dewan Perundangan hendaklah terdiri daripada orang Melayu“. 

Walau bagaimanapun, apabila Perlembagaan Rakyat itu telah digubal 
dengan memasukkan semua prinsip yang diterima oleh kedua-dua belah pihak, 
ternyata Dewan Perniagaan Cina Bersekutu dan PKM tidak dapat memberikan 
sokongan penuhnya. Apabila kerajaan British mengumumkan pada 24 Julai 1947 
bahawa cadangan Perlembagaan Persekutuan yang disemak telah diterima oleh 
rakyat Malaya terbanyak, perjuangan PUTERA-AMCJIJA ternyata gagal lantaran 
tidak menerima layanan British, sekalipun naskhah Perlembagaan Rakyat itu 
telah dikirimkan kepada kerajaan British.*? Ulasan O.H. Morris, pegawai di Pejabat 
Kolonial pada minit “memorandum cadangan perlembagaan 1946 (perlembagaan 
rakyat)” yang dihantar oleh Tan Cheng Lock pada 23 Julai adalah: “ia hampir 
serupa dengan suatu bab (di halaman 148) dalam bukunya (Tan Cheng Lock), 
“Malayan Problems”.”*? Menjelang November 1947 ternyata AMCJA-PUTERA 
masih belum mampu mengeluarkan naskhah lengkap perlembagaan yang 
mereka cadangkan. Naskhah yang dikirim kepada Pejabat Kolonial masih berupa 
deraf peringkat keduanya.”' Hanya sekitar awal Disember baru Gabenor Gent 
menyatakan naskhah perlembagaan yang tercetak telah diterimanya.” 


Perlembagaan Rakyat 117 


Kecewa dengan tindakan kerajaan British itu, Tan Cheng Lock telah 
menggesa agar dilancarkan “hartal' (tindakan tutup kedai dan memberhentikan 
semua kegiatan ekonomi) oleh para peniaga Cina. Sokongan yang diperoleh 
daripada Dewan Perniagaan Cina Bersekutu memberi semangat kepada PUTERA- 
AMCIA lantaran tindakan hartal yang dijalankan di Klang, Selangor dan Melaka 
pada 9 September 1947 itu tampaknya berkesan. Tindakan tutup kedai diteruskan 
pada 25 September di Ipoh dan Taiping, Perak. Kerana dirasakan ia berjaya, maka 
hartal sepanjang hari dilaksanakan pula untuk seluruh Malaya dan Singapura 
pada 20 Oktober. 

Namun, sekalipun hartalitumembawa kerugian ratusan ribu ringgit kepada 
kerajaan, ia tidak pula sampai menjejaskan dasar-dasar British. Hartal terakhir 
itu ternyata merupakan kerjasama yang penghabisan antara PUTERA-AMCJA 
dengan Dewan Perniagaan Cina Bersekutu. Sebenarnya, walaupun hartal itu 
menerima sokongan Dewan Perniagaan Cina, dewan itu tidak ada kaitan dengan 
penggubalan Perlembagaan Rakyat dan tidak juga menyetujui prinsip-prinsipnya. 
Ia bahkan berasa “segan' kerana telah menyokong tindakan hartalitu.?? Walaupun 
AMCJA-PUTERA mempunyai rancangan untuk mengadakan hartal bersempena 
dengan tarikh pelaksanaan Persekutuan pada 1 Februari 1948, rancangan itu 
gagal kerana tidak mendapat sokongan masyarakat Cina.” Tentangan Dewan 
Perniagaan Cina terhadap Perlembagaan Persekutuan hanyalah kerana 
masyarakat Cina dan Dewan Perniagaannya berasa disisihkan oleh kerajaan 
British dan sementelahnya pula dua memorandum yang menentang Persekutuan 
yang dikirim kepada Setiausaha Tanah Jajahan adalah ditulis oleh Tan Cheng Lock 
dengan alasan yang sering dipakainya. 

Kegagalan para penentang cadangan Perlembagaan Persekutuan 
membuktikan bahawa tindakan AMCJA-PUTERA yang pada mulanya disokong 
oleh PKM tidak memberi kesan kepada dasar-dasar British. Kerajaan British 
juga tidak memberi layanan kepada tuntutan yang dibuat oleh PUTERA-AMCJA 
kerana tidak mahu memberi muka kepada pertubuhan yang dianggapnya 
didalangi Parti Komunis. Sementelahnya pula British pun tahu bahawa kerjasama 
PUTERA yang seratus peratus dianggotai orang Melayu, dengan AMCJA lebih 
merupakan “perikatan yang tak selesa'. Cita-cita nasionalisme Melayu dalam 
PKMM yang amat pro-Indonesia tidak mungkin bertemu mata dengan pendirian 
AMCIA, yang dianggotai oleh badan-badan orang Cina, Serani, India dan lain-lain, 
bahawa Malaya adalah milik semua kaum. Menjelang Februari 1948 setelah lahir 
Persekutan Tanah Melayu jelas AMCJA dan PUTERA mengalami keretakan dan 
lantas berpecah kepada parti-parti komponennya.”” MDU juga menyatakan akan 
menarik sokongannya kepada gabungan itu.?? Dewan Perniagaan Cina Bersekutu 
pun meninggalkan AMCJA dalam bulan Januari 1948 apabila ia menerima 
pelantikan untuk menganggotai Majlis Perundangan Persekutuan. 

Keadaan dalam bulan Februari dan Mac nampaknya agak kacau dengan 
Tan Cheng Lock menubuhkan Malayan Chinese League yang akan menerima 
keanggotaan orang Cina yang lahir di Tanah Melayu, iaitu sebuah parti yang sama 
tengah (centre party) yang bebas daripada sebarang perkaitan dengan Komunis 
dan Kuomintang.”” Cengkaman pengaruh komunis ke atas PKMM pun semakin 


118 Melayu, Nasionalisme Radikal dan Pembinaan Bangsa 


kuat dan mengikut laporan perisik British ada tanda-tanda yang kelompok 
nasionalis Melayu yang tidak percaya kepada fahaman komunis akan bergerak 
di dalam Pembela Tanah Air (PETA), sebuah pertubuhan yang menggantikan API 
setelah ianya diharamkan pada Julai 1947.” 

Kegagalan gabungan AMCJA-PUTERA juga kerana British menganggap 
PKMM sebagai suara minoriti sebahagian kecil masyarakat Melayu. Ketokohan 
dan kebolehan pemimpin Melayu di dalam PKMM juga tidak seimpresif pemimpin 
bukan Melayu dalam AMCJA. Oleh yang demikian British mengambil sikap tidak 
peduli kepada gerakan kiri Melayu.?? Mengikut rumusan yang dibuat oleh pihak 
perisik British ketika membuat taksiran mengenai PKMM: 


The party has from the beginning lacked people who possess influence among 
the mass of Malays and in this respect as well as in administrative experience, 
intellectual calibre and knowledge of world affairs among its leaders, it has been 
at a serious disadvantage compared with UMNO |... |Its basic weaknesses are 
the difficulty of reconciling its strong nationalism withits avowed sympathy with 
the aims of the other communities in Malaya and its affiliation with communism 
which is hated by the great majority of Malays... |** (Parti ini sejak mula lagi 
kekurangan tokoh yang mempunyai pengaruh di kalangan massa Melayu dan 
dalam hal ini, seperti juga dalam pengalaman pentadbiran, kaliber intelektual 
dan pengetahuan di kalangan para pemimpinnya tentang hal-ehwal dunia, 
ia berada pada keadaan yang sangat lemah dibanding dengan UMNO |... | 
Kelemahan-kelemahannya yang paling asas ialah kesukarannya menyesuaikan 
nasionalismenya yang gigih dengan simpati yang diakuinya terhadap hasrat 
komuniti-komuniti lain di Malaya, dan afiliasinya dengan komunisme yang 
sangat dibenci oleh majoriti besar orang Melayu |... JJ” 


Kecuali Tan Cheng Lock, yang mempunyai kredibiliti politik dan dihormati oleh 
orang seperti Gabenor Gent dan Gabenor-Jeneral Malcolm MacDonald, British 
menganggap para pemimpin kiri yang lain tiada mempunyai kredibiliti. Pada 
anggapan kerajaan British pihak orang Melayu yang boleh dibawa berunding 
hanyalah UMNO sahaja. British juga sedar bahawa majoriti penduduk Cina di 
Malaya sangat berorientasikan negara China dan justeru pandangan mereka 
tidak dihiraukan. 

Kesanggupan PKMM (anggota terbesar di dalam PUTERA) menerima 
konsep jus soli untuk dijadikan asas pemberian kerakyatan jelas amat berbeza 
daripada pendirian UMNO.” Ahmad Boestamam, bekas ketua API, iaitu cabang 
pemuda bagi PKMM, dalam tulisannya yang memberi alasan mengapa dalam 
tahun 1947 dia menyokong konsep jus soli yang memang ditentang oleh majoriti 
orang Melayu menyatakan: 


Alasan saya menerima Jus Soli itu mudah sahaja. Kerakyatan berdasarkan 
jus soli sama seperti mengambil sebagai anak angkat seorang bukan Melayu 
dari sejak dia dilahirkan lagi. Anak angkat yang demikian itu apabila telah 
dewasa nanti tentu lebih kemelayuannya dari seorang bukan Melayu yang 
telah dewasa baru dijadikan anak angkat walaupun dia telah berpuluh-puluh 
tahun lamanya menjadi anak angkat itu. 


Perlembagaan Rakyat 119 


Sejauh mana pemimpin-pemimpin PUTERA telah dapat dipengaruhi oleh 
pemimpin-pemimpin seperti John Eber, Gerald de Cruz dan terutamanya Tan 
Cheng Lock tentulah sukar dibuat ukuran. Tetapi yang jelas ialah isu kerakyatan, 
terutamanya bagi orang Cina, memang sejak zaman sebelum penjajahan Jepun 
lagi telah diperjuangkan oleh Tan Cheng Lock. Apakah barangkali oleh kerana 
pemimpin-pemimpin Melayu dalam PKMM seperti Dr. Burhanuddin, Ishak Hji 
Muhammad dan Ahmad Boestamam, tidak membaca tulisan-tulisan Tan Cheng 
Lock atau memang mereka itu hanya membaca teori Otto Bauer, Renan dan 
Marx melalui tulisan-tulisan Sukarno dan Tan Melaka mengenai nasionalisme 
dan internasionalisme sehingga mereka itu tampaknya tidak mampu memainkan 
peranan yang lebih dominan dalam penggubalan Perlembagaan Rakyat? Atau, 
apakah tulisan-tulisan Muhammad Yamin dan Hasan Ahmad (Bandung) sahaja 
yang dibaca oleh nasionalis Melayu itu mengenai 'kemegahan' masa lampau 
Indonesia dan tentang Islam modenis dan asabiah?*”* Meskipun ini hanyalah 
spekulasi, namun yang juga jelas ialah latar belakang keintelektualan (atau 
pendidikan | tokoh-tokoh seperti Dr. Burhanuddin,?? Ahmad Boestamam,” dan 
Ishak Haji Muhammad” sukar dibandingkan dengan Tan Cheng Lock, John 
Eber,*? Gerald de Cruz,” Philip Hoalim Sr.,” dan Lim Hong Bee” yang sepenuh 
hatinya menyangkal orang Melayu sebagai bumiputera Malaya dan menolak 
nasionalisme yang berasaskan Melayu/Indonesia Raya, sembari mampu 
mengemukakan argumen-argumen yang kukuh kepada British dalam membuat 
tuntutan politiknya. Dilihat dalam konteks latar belakang pendidikan masing- 
masing pula, jelas sekali mereka itu menerima pendidikan yang, pada zaman itu, 
agak lebih enlightened dan mempunyai pemahaman yang mendalam tentang 
dasar kolonial vis-a-vis politik berbilang kaum pascaperang di Malaya. 

Untuk melihat dengan lebih dekat lagi sikap dan wawasan para pemimpin 
politik Melayu selepas gagalnya kerjasama antara kaum dalam merealisasikan 
cita-cita yang terkandung dalam gagasan yang menghasilkan Perlembagaan 
Rakyat, bab yang berikut akan membincangkan bagaimana berlangsungnya arus 
perkembangan politik orang Melayu sehubungan dengan semangat kebangsaan 
yang lahir sejak zaman sebelum perang dunia kedua higgalah ke waktu asas-asas 
citra pembentukan sebuah negara bangsa dibentuk pada tahun-tahun menjelang 
Malaya memperoleh kemerdekaannya daripada British, dan diikuti dengan proses 
pembinaan bangsa selepas Persekutuan Malaysia menjadi sebuah kenyataan. 


Nota 

' Makalah yang dibentangkan di Seminar “Malaysia Menuju Kemerdekaan, Universiti 
Kebangsaan Malaysia, Bangi (13 April 2007). Satu versi berbahasa Indonesia telah pun 
diterbitkan di dalam jurnal Historia, jurnal pendidikan sejarah, vol. 8, no.2, Disember 2007. 
* Tentera Anti-Jepun Rakyat Malaya 

3 Sabak Bernam (Selangor), Sungai Manik, Bidor (Perak), Muar, Batu Pahat (Johor), 
dan Padang Lebar, Batu Kikir (Negeri Sembilan), adalah antara tempat-tempat yang 
menyaksikan pergaduhan bunuh-membunuh itu. 

4. Akhbar harian ini terbit dalam bulan September 1945. Abdul Wahab Jamaludin, 
“Sejarah Pertumbuhan Partai-Partai Politik Kiri Melayu di Negeri Perak, 1945-1950”, 


120 Melayu, Nasionalisme Radikal dan Pembinaan Bangsa 


Latihan Ilmiah, Jabatan Sejarah, UKM, 1977, h. 56. Pada Disember 1945, sebuah terbitan 
berkala yang juga menggunakan nama Suara Rad'ayat telah diterbitkan, juga oleh Arshad 
Ashari, dan dicetak oleh Mercantile Press dua kali sebulan dengan menggunakan bahasa 
Inggeris. Majalah Suara Ra'ayat adalah nama gantian kepada Voice of the People. Lihat 
Suara Rad'ayat Vol. 1, no. 4, December 25, 1945, halaman terakhir. Majalah Suara Ra'ayat 
keluaran ini memuatkan rencana yang ditulis oleh pemimpin dan penyokong PKMM, 
termasuk wakil MPAJA. 


 COS537/4742 Federation of Malaya Political Report for January 1949. Namun ada pula 
sumber perisik British tahun 1948 yang mengatakan bahawa jumlahnya ialah antara lima 
puluh ribu dan enam puluh ribu ringgit. Lihat P.1.J. serial 13/48, h. 477 dalam CO 537/3752. 


6 Satu sumber perisik British hanya menyebutkan PKMM ditubuhkan dalam bulan 
Oktober 1945. Lihat CO 537/4742, ibid. 


7 Suara Rd'ayat (edisi bahasa Inggeris) vol. 1, no. 4, December 25, 1945, h. 3. 


3 Lihat Abdul Wahab bin Jamaludin, “Sejarah Pertumbuhan Parti-Parti Politik Kiri Melayu', 
h. 241, Lampiran 1, “Rang Undang-undang 1946 Party Kebangsaan Melayu, Malaya'. Agak 
menghairankan saya bagaimana naskhah Rang Undang-undang PKMM 1946 yang dipetik 
oleh Ramlah Adam daripada Fail Setiausaha Agung UMNO no. 96/1946 boleh berbeza 
daripada naskhah asal Rang Undang-Undang 1946 PKMM yang disalin oleh Abdul 
Wahab bin Jamaludin, di mana pada fasal 1 tidak ada pun perkataan “bangsa Malaya' 
dan “Malayan' dicatat; pada hal pada rang undang-undang tersebut tercatat pada fasal 
X (lain-lain hal): “Rang Undang-Undang ini telah disetujui dan disahkan oleh congress ke 
1 Party (sic| Kebangsaan Melayu Malaya di Ipoh pada tanggal 30 November 1945.' Pada 
halaman terakhir tercatat pula: “Party Kebangsaan Melayu Malaya. 20-1-1946'. 


*? Lihat Ibid. Walau bagaimanapun, Cheah Boon Kheng menyatakan bahawa lapan usul 
yang dikemukakan pada Kongres pertama PKMM itu mirip dengan program Parti Komunis 
Malaya. Malangnya Cheah tidak pula memberikan sumber yang membuktikan dengan 
jelas bahawa butiran 8 perkara yang menjadi usul PKKM itu benar-benar dipadankan 
daripada usul-usul PKM. Lihat Cheah Boon Kheng, The Masked Comrades, Times Books 
International, Singapore, 1979, h. 26 dan 64. 


0? Suara Rd'ayat Dec. 25, 1945, h. 4. 
"” bid.,h.6. 


? Menurut laporan yang dikutip daripada akhbar Warta Negara di Pulau Pinang, orang 
Melayu di Kedah telah menaikkan poster-poster yang memuatkan slogan: “Sokong 
Malayan Union. Tolak Kerakyatan Yang Sama'; “Hidup Sultan-Sultan dan hak orang 
Melayu'; “Negeri China untuk Cina, India untuk orang India, dan Malaya untuk orang 
Melayu'. “Taraf kera'ayatan yang sama bererti bunuh diri bagi orang Melayu'; “Sokong 
Inggeris tetapi Malaya adalah untuk Melayu”. Lihat ibid., h. 21. 


3 Ibid. h.22. 
4“ United Malays National Organisation 


5. Winston Churchill, yang mewakili Great Britain dalam penandatanganan Piagam 
Atlantik, yang mengungkapkan cita-cita Bangsa-bangsa Bersatu pernah menyatakan 
bahawa adalah menjadi tanggungjawab negaranya terhadap tanah jajahan “to develop 
Self-Government, to take due account of the political aspirations of the peoples, and to 
assist them in the progressive development of their free political institutions, according 
to the particular circumstances of each territory and its peoples, and their varying stages 
of advancements ...' (Untuk menghasilkan pemerintahan sendiri, dan mengambil kira 
aspirasi rakyat secara wajar serta membantu mereka dalam pengembangan yang 


Perlembagaan Rakyat 121 


progresif terhadap lembaga-lembaga politik mereka yang bebas menurut keadaan khusus 
bagi setiap wilayah dan rakyatnya dan tingkat-tingkat kemajuannya yang berbeza-beza 
... |. Lihat Tan Cheng Lock, Malayan Problems From A Chinese Point of View, G. H. Kiat & 
Co. Ltd., Singapore, 1947, h. 61-62. 


'* API didirikan pada 17 Februari 1946 atas dayausaha Ahmad Boestamam, Abd. Rahman 
Rahim dan Abu Bakar Thareek. Tetapi kerana dianggap merbahaya lantaran ia kononnya 
“memperjuangkan kemerdekaan dengan darah” maka kerajaan British mengeluarkan 
kenyataan pada 16 Julai 1947 yang mengharamkan pertubuhan itu. 


7 Pada 25 Mac 1946 Sultan Perak, Selangor, dan Kedah serta Yang Dipertuan 
Besar Negeri Sembilan telah cuba mengambil sikap beralah kepada British apabila 
mencadangkan konsep Persekutuan, Lihat Albert Lau, The Malayan Union Controversy 
1942-1948, Oxford University Press, Singapore, 1991, h. 144. 

3 Partiini dipimpin oleh pengerusinya, Philip Hoalim Sr, seorang peguam yang lantang 
menentang imperialisme British. Walaupun MDU diresapi oleh anasir-anasir komunis, dia 
sendiri bukanlah komunis. MDU adalah parti yang ramai dianggotai oleh para intelektual 
golongan kelas menengah yang berpendidikan Inggeris. Ia merupakan parti berbilang 
kaum dan kepemimpinannya terdiri daripada cendekiawan Cina, Serani dan India. Tidak 
kurang daripada tujuh orang ahli jawantankuasanya (daripada seramai 15 orang) adalah 
anggota PKM. Gerald de Cruz, seorang anggota PKM, merupakan salah seorang pemimpin 
pertubuhan itu. Sebagai wakil MDU de Cruz kemudiannya terpilih untuk memegang 
jawatan Setiausaha PMCJA. 


9 Lihat Chin Peng, My Side of History, Media Masters, Singapore, 2003, h. 155. 

** Albert Lau, The Malayan Union Controversy, h. 130. 

** Tan Cheng Lock, Malayan Problems, h. 167. 

** atau Persatuan Cina Negeri Selat British. Persatuan ini didirikan dalam tahun 1900. 
23 Persatuan Tamil Selon 

*** Kesatuan Pekerja Perkeranian dan Pentadbiran Singapura 

5 Persekutuan Kesatuan Sekerja Seluruh Malaya 

** Dewan Perniagaan India, Singapura 


*”” atauLiga Belia Demokratik Baru. Pertubuhan ini muncul di Singapura pada 9 Disember 
1946. Cawangan-cawangan lain kemudiannya didirikan di Pulau Pinang, Johor dan Kuala 
Lumpur., 


2 Albert Lau, The Malayan Union Controversy, h. 213. 


22 CO 537/2140, FIR “Malay Affairs'.Pihak perisik politik British menamakannya “Malay 
Council of Action'. Terdahulu daripada itu sebuah “Malay Council of Action' juga telah 
muncul di Singapura. Antara badan lain yang menganggotainya ialah: API, AWAS 
(Angkatan Wanita Sedar), GERAM (Gerakan Angkatan Muda), Majlis Agama Tertinggi 
Islam (MATA), dan Barisan Tani SeMalaya (BATAS). Insun Mustapha, Memoir Mustapha 
Hussain: Kebangkitan Nasionalisme Melayu Sebelum UMNO, Dewan Bahasa dan Pustaka, 
1999, h. 459. 

3? Menurut Ramlah Adam pada waktu ini Dr. Burhanuddin telah pun dikucil daripada 
jawatan Pengerusi PKMM dan Ishak Hj. Muhammad telah menggantikan tempatnya. Tetapi 
laporan dari “Fortnightly Intelligence Review' menunjukkan bahawa Dr. Burhanuddin telah 
dipilih sebagai Presiden PKMM bagi Malaya dalam bulan Disember 1946 untuk tempoh 
tahun 1947. Lihat CO 537/2140, F.I.R. no. 52, laporan hingga 12 Mac 1947. 


3 CO 537/2140, FIR No. 51. Mengenai tiga prinsip itu lihat h. 146 esei ini di atas. 


122 Melayu, Nasionalisme Radikal dan Pembinaan Bangsa 


2 Lihat K. G. Tregonning, “Tan Cheng Lock: A Malayan Nationalist”, Journal of Southeast 
Asian Studies, vol. x, no. 1, March 1979, h. 46. 


3 Tan Cheng Lock bersekolah di Raffles Institution, Singapura antara tahun 1899 (|?) - 
1908. 


5 Pandangan sejarah Tan Cheng Lock amat sempit, tanpa mahu memahami dan 
menerima hakikat kepulauan Melayu sebagai satu unit budaya dan bahawa sebelum 
kedatangan Inggeris, Belanda dan Sepanyol tidak ada “Malaya' dan tidak ada “Indonesia' 
atau “Filipina'. Yang wujud adalah kepulauan Melayu dan kerajaan-kerajaan yang wujud 
pada zaman prapenjajahan mempunyai “jajahan takluk' yang merentas sempadan pulau 
dan daerah. Istilah “orang dagang” dalam tanggapan rakyat kepulauan Melayu tidak 
sama ertinya dengan “pendatang” atau “imigran'. Kendati demikian, pandangan bahawa 
orang Melayu pun imigran yang didiayahkan oleh orang Cina sejak tahun 1930-an, sangat 
menjengkelkan para nasionalis Melayu seperti Dr. Burhanuddin al-Helmy dan Ibrahim Hj. 
Ya'acob. Mengenai hal ini, lihat ulasan Ibrahim Yaacob (IBHY), Nusa dan Bangsa Melayu, 
N.V. Al Ma'arif, Djakarta, 1951, h. 54- 56. 

3  Malayanization, menurut Tan Cheng Lock, ialah usaha membentuk semangat ke 
Malayaan dengan memberikan kerakyatan yang sama haknya tetapi membolehksan 
Malayan itu mengekalkan identiti individunya dari segi bahasa dan budaya. Bagi Tan 
Cheng Lock, bahasa Melayu itu tak perlu dipelajari oleh kanak-kanak bukan Melayu kerana 
“thatlanguageis useless to them for cultural purposes”. |bahasa itu tak berguna kepada 
mereka untuk tujuan-tujuan budaya) Katanya juga, “A satisfactory basis for a modern 
nationality is neither language nor religion nor race and not even a community of interest” 
(asas yang memuaskan untuk satu kebangsaan moden bukannya bahasa ataupun agama, 
atau bangsa dan bahkan bukan pula demi suatu masyarakat yang berkepentingan. Lihat 
Tan Cheng Lock, Malayan Problems, h. 111 dan 119. 


3? Lima prinsip pokok ini mendasari pemikiran Tan Cheng Lock dalam tulisan-tulisannya 
baik dalam akhbar mahupun yang berbentuk memorandum kepada kerajaan British 
sebelum Persekutuan Tanah Melayu merdeka. Untuk memahami pemikiran Tan Cheng 
Lock bacalah karyanya, Malayan Problems, passim. 

3?” Persidangan itu telah dihadiri semua perwakilan negeri, termasuk Singapura. 

23 Penulisan isi memorandum ini pun berasaskan pandangan Tan Cheng Lock. 

32 CO 537/2140 FIR No. 52 (hingga 12 Mac 1947). 

4 CO 5537/2140, FIR No. 54 (hingga 9 April 1947). 

4 Ibid. Badanitu juga meminta tempoh selang 6 bulan sebelumia membuat keputusan 
tentang Perlembagaan yang baru itu. 

- CO537/2140, FIR No. 55 (hingga 23 April 1947). 

“ CO537/2145. Dalam rapat itu, ahli-ahli PUTERA dan PMCJA (sic) juga bertekad akan 
menggembleng tenaga untuk memusnahkan Cadangan Perlembagaan Persekutuan. 

4 CO 5537/2140, FIR No. 61 (hingga 16 Julai 1947), “Malay Affairs'. 

5 Proses naturadlization untuk kerakyatan pun diterima juga bagi mereka yang telah 


tinggal di Malaya selama lapan daripada sepuluh tahun dan lulus dalam ujian bahasa 
Melayu lisan yang mudah. 


4? Tuntutan PUTERA agar bahasa Melayu dijadikan bahasa rasmi dan “Melayu' sebagai 
rupa bangsa serta warna merah-putih dijadikan warna bendera kebangsaan mula-mulanya 
ditolak oleh AMCJA tetapi telah diterima kemudiannya oleh kerana PUTERA bersetuju 
menerima jus soli (kelahiran di Malaya) sebagai asas pemberian kerakyatan. 


Perlembagaan Rakyat 123 


4 Lihat Ban Ah Kam, The People's Constitutional Proposals for Malaya 1947, Pusat Kajian 
Bahan Sejarah Kontemporari Tempatan, Kajang, 2005, passim. 


4 Menurut K.G. Tregonning, kuota 55 peratus ini sebenarnya ditentang oleh pemimpin- 
pemimpin masyarakat Cina yang terkemuka. Apabila mereka menuduh Tan Cheng Lock 
yang bertanggungjawab atasnya, Tan Cheng Lock menyatakan dia tidak menyetujui angka 
55 peratus itu, sebaliknya apa yang dikehendakinya ialah “perwakilan yang seimbang”. 
Lihat K. G. Tregonning, “Tan Cheng Lock: A Malayan Nationalist”, h. 47. 


4“ Lihat CO 537/2148, Gent kepada Bourdillon, 4 Okt. 1947; dan lihat juga CO 537/2148, 
Bourdillon kepada Gent, 20 Nov. 1947. 


5? CO S537/2145, ulasan O. H. Morris kepada minit “Memorandum on 1946 Constitutional 
Proposals' bertarikh 23 Julai 1947. 


5 CO 537/2148, Bourdillon kepada Gent,l 20 November, 1947; cf. CO 5371/2148, Gent 
kepada Bourdillon, 4 Oktober 1947. 


22 CO 5537/2148, Gent kepada Bourdillon, 11 Dis. 1947. 
3 Ibid. 


3 bid. Minit H. T. Bourdillon pada 21 Feb. 1948. Lihat juga CO 537/3751, Secret Malayan 
Security Service Political Intelligence Journal, Serial no. 1/1948, 15 Januari, 1948, hal. 3. 
Maklumat perisik British menyatakan orang Cina tidak dapat mempercayai Tan Cheng 
Lock kerana pandangannya dianggap bersifat “Malayan' dan bukan pandangan Cina. 


5 Lihat CO 537/3751, Minit O. H. Morris kepada Rees-Williams, bertarikh 6 Mei 1948. 


5? Ibid. Walau bagaimanapun, MDU masih lagi menganggotai AMCJA dalam bulan 
Mac. Setiausaha MDU merangkap Setiausaha AMCJA, Gerald de Cruz pun meletakkan 
jawatannya, sekalipun dia masih menjadi Setiausaha Tan Cheng Lock. 


5 Ibid. 


3 PETA diketuai oleh Wahi Anuar, seorang komunis, sebagai Presiden. Pada awal 1948 
pertubuhan itu bermarkas di Seremban. 


5? Kongres PKMM tahun 1948 telah diadakan di Singapura. Pada waktu itu kedudukan 
kewangan PKMM juga dalam keadaan sakit; Parti itu terhutang sebanyak duaribu ringgit 
dan markas parti juga terpaksa berpindah dua kali demi untuk mengelakkan intipan 
kerajaan British; sekali dari Kuala Lumpur ke Melaka dan sekali lagi dari Melaka ke Kuala 
Lumpur. Lihat CO 537/3751, Political Intelligence Journal, Serial no. 1/1948. 


e Lihat CO 537/4742, Federation of Malaya Political Report No. 3 for January 1949. 


“* Terjemahan bebas dan penekanan penulis sendiri. 


9? Ketika mengulas peruntukan 557 daripada kerusi Dewan Perundangan Persekutuan, 


untuk selama 9 tahun (iaitu selama tiga penggal pertama), yang dibuat oleh penggubal 
Perlembagaan Rakyat, W. Linehan sampai bertanya: bolehkah orang Melayu bertahan 
selepas sembilan tahun, memandangkan dengan adanya dasar yang tidak diskriminatif 
terhadap imigrasi kaum asing, khasnya Cina, dan pemberian kerakyatan? Menurutnya, “... 
they |orang Melayu | would be given arope nine years long with which to hang themselves, 
for after this period of grace had expired, with norestriction onimmigration, they would be 
submerged by locally born swarms of non-Malay immigrant races... "| mereka akan diberi tali 
sepanjang sembilan tahun yang akan digunakan untuk menggantung diri mereka, kerana 
selepas tempoh kelonggaran ini tamat tanpa adanya had imigresen, mereka tentunya 
akan ditenggelamkan oleh kerumun bangsa-bangsa imigran bukan Melayu yang lahir 
secara tempatan |. Lihat CO 537/2148, confidential, minit bertarikh 23 September 1947. 


124 Melayu, Nasionalisme Radikal dan Pembinaan Bangsa 


6 Lihat Ahmad Boestamam, Dr. Burhanuddin: Putera Setia Melayu Raya, Penerbitan 
Pustaka Kejora, Kuala Lumpur, 1972, h. 29. Begitu naifnya Boestamam atau memang 
agaknya dia tidak sensitif terhadap dasar pintu terbuka British mengenai imigresen kaum 
bukan “rumpun Melayu” jelas kelihatan dalam kenyataannya ini. Dasar imigresen tanpa 
sekatan sebelum perang jelas telah menjadikan orang Melayu sebagai golongan minoriti 
di tanahairnya sendiri menjelang 1947. Menurut banci penduduk tahun 1947, peratusan 
orang Cina yang lahir di Semenanjung Tanah Melayu telah melonjak dari angka 21 peratus 
dalam tahun 1921 kepada 64 peratus menjelang 1947. Lihat K. G. Tregonning, “Tan Cheng 
Lock: A Malayan Nationalist”, h. 47. Jumlah penduduk Malaya (termasuk Singapura) pada 
pertengahan 1941 pula ialah: 5, 508,731 orang. Daripada jumlah ini 2, 277, 352 adalah terdiri 
daripada orang Melayu, 2, 377,990 Cina, 744, 202 India, 31, 366 Eropah, 19, 331 Serani, dan 
58, 491 lain-lain bangsa. Lihat Jacques Amyot, The Chinese and the National Integration 
in Southeast Asia, Institute of Asian Studies, Faculty of Political Science, Chulalaongkorn 
University, Bangkok, 1968, h.6. 


9 Barangkali wajar kiranya disarankan agar penyelidikan dilakukan mengenai buku-buku 
yang dibaca oleh para nasionalis itu. Inilah suatu aspek kajian yang pastinya menarik 
untuk dikaji oleh mahasiswa sejarah nasionalisme Melayu dan para nasionalisnya. 


6 Setelah belajar di pesantren Sungai Jambu, Batu Sangkar di Sumatera Barat, selama 
sekitar enam bulan, Burhanuddin telah belajar di sekolah pondok Pulau Pisang, Jitra, 
Kedah. Beliau kemudiannya melanjutkan pelajarannya ke Madrasah Al-Mashor, Pulau 
Pinang, pada tahun 1927 dan tamat kuliah pada tahun 1933. Kemudian, pada tahun 1934 
Burhanuddin meneruskan kuliahnya di Universiti Aligarh, New Delhi, tetapi hanya sampai 
tahun 1935 dalam bidang falsafah dan sastera. Sekembalinya ke Singapura dalam tahun 
1936, melalui seorang rakan, iaitu Dr. (Homeopathy) Rajah, beliau mempelajari ilmu 
homeopathy. Untuk memperoleh ijazah dalam bidang itu, Burhanuddin kemudiannya 
telah pergi ke India demi mengambil peperiksaan di Ismailiyah Medical College. Pada 
tahun 1939 beliau lulus dengan ijazah doktor homeopathy. Ramlah Adam, Burhanuddin 
al-Helmy, Suatu Kemelut Politik, Dewan Bahasa dan Pustaka, Kuala Lumpur, 1996, h. 4 - 10. 


e Ahmad Boestamam yang berketurunan Minangkabau, menerima pendidkannya 
di Sekolah Melayu dan Inggeris. Pada tahun 1933 beliau diterima belajar di Sekolah 
Menengah Anderson dan kemudiannya sampai ke kelas Junior Cambridge dalam tahun 
1937, tetapi gagal untuk meraih sijil Junior Cambridge itu. Seyogia diingati kelulusan Junior 
Cambridge boleh disamakan dengan Sijil Rendah Pelajaran atau Penilaian Menengah 
Rendah zaman sekarang. Lihat Ramlah Adam, Ahmad Boestamam, Satu Biografi Politik, 
Dewan Bahasa dan Pustaka, Kuala Lumpur, h. 2 - 12. 


6? Ishak Hj. Muhammad lahir dalam tahun 1910 dan menerima pendidikan Inggeris selain 
Melayu dan lulus peperiksaan yang melayakkannya memperoleh sijil Senior Cambridge 
dalam tahun 1929; dialah satu-satunya nasionalis kiri Melayu yang lulus Senior Cambridge, 
iaitu kelayakan tertinggi dalam sistem sekolah zaman kolonial. 


6B Lihat keterangan tentangnya di h. 148 - 149 di atas. 
6 Seorang peguam bangsa Serani yang pernah dipenjarakan oleh Jepun. 


”* DecCruz yang lahir dalam tahun 1920, adalah seorang anti-fasis; mula menganggotai 
Parti Komunis Malaya selepas tamatnya Perang Dunia Kedua, dan menjadi salah 
seorang pengasas parti kiri, Malayan Democratic Union. Pada masa inilah dia aktif 
sebagai wartawan akhbar berbahasa Inggeris yang pro-komunis, The Democrat. Pada 
penghujung tahun 1948 setelah “Darurat' diisytiharkan oleh kerajaan British, dan PKM 
pun diharamkan, dan ramai pula pemimpin komunis ditangkap dia meninggalkan 
Singapura untuk ke Eropah bersama-sama isterinya; dalam pelariannya itu dia sempat 


Perlembagaan Rakyat 125 


singgah di India dan Pakistan sebelum ke Eropah Timur dan Itali, dan akhirnya setelah 
kecewa dengan komunisme dia dan isterinya sampai ke United Kingdom di mana mereka 
menetap selama enam tahun. Di England dia menjadi guru di sekolah kanak-kanak cacat 
dan secara sambilan menjadi propagandis untuk kemerdekaan Malaya. 


” Jugasalah seorang pengasas MDU yang non-komunis. Sebagai peguam dia memiliki 
ijazah barrister. 


” Pelajar “Queer's scholar' jurusan undang-undang yang mengendalikan The Malayan 
Monitor, suara rasmi PUTERA-AMCJIJA di London sejak pertengahan 1947. Lim, seorang 
yang berketurunan Cina Negeri Selat, adalah salah seorang pengasas MDU 


Politik Melayu dan 
Semangat Kebangsaan' 


Apabila kita berbicara mengenai politik Melayu kontemporari tidak dapat tidak 
ia harus diletakkan dalam konteks semangat kebangsaan atau nasionalisme 
Melayu. Hal ini ada kaitannya dengan tiga perkara dasar iaitu: i) hakikat bahawa 
semangat kebangsaan Melayu itu tampaknya masih bernyala di sanubari 
orang Melayu sampai ke hari ini, seperti yang kita saksikan setiap kali diadakan 
persidangan agung UMNO; ii) semangat itu juga seperti yang telah disarankan 
oleh ramai sarjana berkait rapat dengan konsep “kemelayuan' atau “Malayness” 
yang bererti semangat ingin mempertahankan kepentingan orang Melayu 
sebagai suatu bangsa; dan iii) penerusan semangat ini sampai kini seolah-olah 
menampakkan percubaan elit politik Melayu untuk menghidupkan nasionalisme 
Melayu yang pada ramai penelaah mengenainya telah gagal menghasilkan sebuah 
“negara Melayu' seperti yang direncanakan sejak mula pertumbuhannya. Bab ini 
akan cuba melihat permasalahan nasionalisme Melayu dalam konteks sejarah 
perkembangannya. 

Pada hari ini Malaysia merupakan satu-satunya negara yang dianggap 
secara relatifnya berjaya memprakarsakan proses nation-building demi untuk 
mewujudkan sebuah negara yang berbilang kaum dan berbilang budaya. 
Tetapi sebagai sebuah nasion ketahanannya masih diuji berkali-kali seperti yang 
dimanifestasikan dalam polemik antara kaum yang kadang-kadang mirip bersifat 
rasial, baik dalam bentuk tulisan mahupun lisan. Bahkan peristiwa 13 Mei 1969 
yang berlaku selepas keputusan pilihan raya diumumkan merupakan ujian yang 
paling pahit. Prinsip yang mendasari polisi kerajaan Malaysia sejak merdeka 
ialah mewujudkan perpaduan antara kaum demi melestarikan sifat-sifat sebuah 
nasion yang mempunyai citra nasional yang menerima konsep kepelbagaian dan 
kemajmukan sebagai landasan pembinaan nasionnya. Kendatipun peri pentingnya 
usaha ini disedari, namun masalah besar yang dihadapi oleh pemerintah dan elit 


Politik Melayu dan Semangat Kebangsaan 127 


politik negaraini ialah bagaimana hendak menggembleng perpaduan sedangkan 
bangsa-bangsa utama yang membentuk nasion Malaysia itu sendiri mempunyai 
sejarah sepunya yang amat singkat iaitu hanya sekitar setengah abad yang 
lalu. Sebelum itu, hubungan antara orang Melayu dan bukan Melayu hanyalah 
seperti yang ditanggapi dalam konsep masyarakat majmuk yang diketengahkan 
oleh Furnivall.* Polarisasi kaum memperlihatkan pengalaman sejarah yang 
tidak sepunya dan ciri-ciri nasion yang dibayangkan atau diidam-idamkan juga 
tidak benar-benar dikongsi secara bersama. Jika tesis Benedict Anderson mahu 
digunakan maka dapat ditafsirkan bahawa orang bukan Melayu mempunyai imej 
nasion yang menghendaki persamaan hak dengan orang Melayu dalam semua 
segi yang tidak menampilkan pendiskriminasian bangsa, tetapi tetap boleh 
melestarikan cara hidup, bahasa dan budaya nenek moyang mereka; manakala 
orang Melayu pula menganggap nasion ini tidak mungkin dapat memutuskan 
pertaliannya dengan masa silam yang sejarahnya mengiktiraf hak sejarah orang 
Melayu sebagai pemilik asal tanah air ini. 

Tetapi persepsi orang Melayu sebagai bangsa bumiputera tidak semestinya 
dipersetujui oleh orang bukan Melayu, yang baik secara tertulis mahupun dalam 
ucapan, sering menyanggah tanggapan ini. Rata-rata mereka berpendapat 
bahawa orang Melayu pun sama-sama imigran iaitu juga dianggap kaum 
pendatang yang berasal dari Indonesia,” sekalipun Indonesia itu suatu jelmaan 
baru iaitu sesuatu yang terhasil daripada penjajahan Belanda (sama halnya dengan 
Malaysia yang merupakan produk penjajahan Inggeris). Oleh sebab itu boleh pula 
dikemukakan argumen bahawa kepulauan Melayu ini adalah dunia Melayu yang 
pada zaman sebelum masing-masing pulau atau “negeri' dijajah oleh orang putih 
tidak wujud apa-apa perbatasan yang tetap”; dan oleh yang demikian bangsa- 
bangsa rumpun Melayu itu adalah rumpun yang tumbuh di kepulauan Melayu ini. 

Suatu perkara yang kini mulai mempengaruhi pandangan sarjana-sarjana 
yang menelaah tentang bangsa dan politik Melayu masa kini ialah bahawa 
ungkapan “bangsa Melayu' itu sendiri adalah ciptaan orang Inggeris. Pendapat 
ini menampilkan hujah bahawa Stamford Raffleslah yang mengetengahkan 
dalam bahasa Inggeris idea “Melayu' sebagai suatu bangsa dengan menggunakan 
istilah “the Malayu nation'.” Kononnya menurut mereka yang terpengaruh dengan 
pandangan ini, orang Melayu tidak mengenali diri mereka sebagai suatu bangsa 
Melayu sebelum datangnya orang Inggeris.* Dengan yang demikian, menurut 
pandangan yang kontroversial ini, identiti “Melayu' merupakan konstruksi 
Orientalis yang dibawa oleh “colonial administrator-scholars'.? 

Bukan tujuan bab ini hendak membicaraka secara rinci persoalan identiti 
Melayu, yang sifatnya memang kontroversial, kerana identiti juga bukanlah 
sesuatu yang tetap dan tidak berubah. Jika pada penghujung tahun-tahun 
1930-an Abdul Rahim Kajai, pengarang akhbar Majlis (Disember 1931-Januari 
1935) dan Warta Jenaka (September 1936- Disember 1941) telah menimbulkan 
polemik tentang siapa yang patut ditakrifkan sebagai Melayu Jati, dan siapa yang 
bukan, apabila dia memberi label kepada golongan “peranakan Arab' dan “Jawi 
Peranakan' dengan singkatan “DKA” (Darah Keturunan Arab) dan “DKK” (Darah 
Keturunan Keling)”, pada hari ini tidak sedikit pula mereka yang digelar golongan 


128 Melayu, Nasionalisme Radikal dan Pembinaan Bangsa 


“Mamak' telah dianggap “Melayu' dan diterima sebagai pemimpin Melayu." 
Anjakan identiti atau jati diri Melayu yang berlaku pada masa ini sebenarnya 
menunjukkan betapa semangat kebangsaan Melayu itu tidak dapat dipisahkan 
daripada isu kemelayuan atau “Malayness'; hanyalah sifat kemelayuan atau 
“Malayness' itu boleh berubah-ubah mengikut keadaan dan zaman. 

Seyogia diingati semangat kebangsaan Melayu tidak akan bangkit jika tidak 
kerana kehadiran bangsa-bangsa pendatang seperti Cina dan India. “Perpaduan 
Melayu' yang bermaksud kesedaran sebagai suatu bangsa hanyalah wujud 
pada dasawarsa-dasawarsa awal abad yang lalu, iaitu pada tahun 1920-an dan 
terutamanya pada tahun 1930-an tatkala berkembangnya akhbar dan majalah 
Melayu. Melalui media cetak inilah orang Melayu mulai sedar betapa kehadiran 
bangsa-bangsa asing Asia telah memojokkan kedudukan mereka sehingga tercicir 
daripada kemajuan ekonomi dan kemajuan seperti yang terangkum dalam istilah 
'kemodenan' (modernity). Pembinaan sekolah-sekolah,” maktab perguruan dan 
penyebaran media cetak tidak sedikit membantu dalam membina kesedaran 
kebangsaan ini. Kesedaran ini tidak sedikit didorong oleh penyebaran idea baru 
termasuk yang bersifat islah Islamiah yang dibawa oleh akhbar dan majalah 
tersebut di samping wujudnya prasarana komunikasi yang beransur-ansur 
menghakis pemisahan geografis orang Melayu. Penubuhan Sultan Idris Training 
College di Tanjung Malim dalam tahun 1922 memberi angin baru kepada kesedaran 
yang baru dikecap kerana di kolejitulah pelajar-pelajar dari negeri-negeri Melayu 
(termasuk Singapura dan Borneo British) belajar dan bermuzakarah di bawah satu 
bumbung yang tentunya menyuburkan semangat kebangsaan yang baru tumbuh. 

Menjelang akhir dasawarsa itu terdapat tiga kelompok inteligensia yang 
mempunyai akar pada tiga aliran persekolahan, iaitu, Inggeris, Melayu dan 
Agama. Jika masa paruh kedua tahun-tahun 1920-an itu telah memperlihatkan 
lahirnya persatuan-persatuan yang bersifat sosiobudaya di bawah pimpinan 
mereka yang berpendidikan Inggeris, menjelang akhir 1930-an kesedaran untuk 
mengungkapkan semangat kebangsaan Melayu melalui pertubuhan politik telah 
diejawantahi (manifestasikan) dengan penubuhan di Melaka dan Pulau Pinang 
cawangan-cawangan Singapore Malay Union (SMU) yang didirikan oleh Eunos 
bin Abdullah pada tahun 1926. Pendirian politik SMU ialah “untuk melindungi 
orang Melayu daripada ditenggelamkan oleh pendatang-pendatang bukan 
Melayu, khasnya orang Cina”. Hakikat bahawa pertubuhan politik Melayu yang 
pertama telah lahir di Singapura menunjukkan betapa defensifnya reaksi orang 
Melayu kerana berasa tidak selamat dan khuatir akan pupusnya budaya Melayu 
lantaran tersepit oleh penduduk Cina yang sangat ramai dan tekanan daripada 
orang asing begitu ketara apabila mereka melihat betapa kebanyakan orang 
Melayu semakin turun darjat, menjadi hamba kepada orang asing.“ Inilah cetusan 
pertama semangat kebangsaan Melayu yang dikategorikan oleh para penelaah 
nasionalisme sebagai ethno-nationalism atau ethnic nationalism. Kepada orang 
Melayu yang berasa terancamitu nasion yang dibayangkan ialah nasion yang terdiri 
daripada bangsa Melayu dan menoloak orang asing untuk berkongsi tanah air. 

Periode tahun 1930-an memang telah memperlihatkan suara orang Cina 
yang lantang menuntut hak di Tanah Melayu. Hal ini disebabkan oleh hakikat 


Politik Melayu dan Semangat Kebangsaan 129 


bahawa orang Cina sebenarnya telah lebih awal memiliki kesedaran politik 
berbanding orang Melayu. Ini berlaku justeru pergolakan di tanah besar China 
selepas tercetusnya Revolusi 1911 diikuti dengan tekun oleh kebanyakan orang 
Cina yang celik huruf. Pada tahun 1930 Parti Komunis Malaya telah didirikan 
dengan berpadankan pada Parti Komunis di tanah besar China. Kemudian pada 
tahun 1931 apabila Jepun melanggar Manchuria, diikuti dengan serangan ke 
atas Shanghai pada tahun 1932 telah menjadikan orang Cina di Tanah Melayu 
bertambah “politicised'. Tetapi politik mereka terbahagi dua iaitu ada yang 
menyebelahi Parti Kuomintang pimpinan Chiang Kai Shek dan ada pula yang 
menyokong Parti Komunis China yang dipimpin oleh Mao Tse Tung. Nasionalisme 
Cina di Tanah Melayu mencapai kemuncaknya apabila pecah perang China-Jepun 
dalam tahun 1937. Ketika inilah semangat kebangsaan Cina disebarkan melalui 
jaringan kerja sekolah-sekolah Cina. 

Bagi orang Cina di Negeri-negeri Selat, seperti Melaka dan Pulau Pinang, 
kesedaran politik mereka telah disuarakan dengan menuntut hak-hak yang sama 
dengan orang Melayu. Kemelesetan ekonomi yang berlaku pada dasawarsa 
tiga puluhan itu juga mungkin telah memberanikan pemimpin-peminpin Cina 
Negeri Selat menuntut hak politik. Pada tahun-tahun 1930-an juga telah berlaku 
perbalahan politik antara inteligensia Melayu dengan elit kepemimpinan Cina. 
Nasionalisme Melayu yang sejak mula telah menganggap orang Cina sebagai 
bahaya yang mengancam bangsa Melayu, kemudiannya telah disalurkan 
melalui Kesatuan Melayu Muda yang didirikan oleh Ibrahim bin Haji Ya'acob 
pada tahun 1937. Perjuangan yang mendasari KMM ialah untuk menyelamatkan 
bangsa Melayu secara politik; maka itu cita-cita memerdekakan Malaya dan 
menyatukannya dengan Indonesia dalam wadah Melayu Raya mesti dijadikan 
kenyataan. 

Masyarakat Cina yang datang ke Tanah Melayu adalah heterogenf(ousj| 
sifatnya, iaitu ia terdiri daripada suku-suku yang berasaskan dialek yang berbeza- 
beza. Tidaklah mudah kelompok-kelompok dialek ini bersatu. Tetapi melalui 
pendidikan dan kesedaran terhadap kebudayaan tanah air (iaitu tanah besar 
China) persatuan-persatuan yang berasaskan dialek itu menjadikan tanah air” 
nenek moyang mereka sebagai rujukan sepunya agar kumpulan-kumpulan dialek 
itu bersatu. Melalui persatuan-persatuan seperti Dewan Perniagaan Cina, muncul 
pemimpin-pemimpin yang merentasi kumpulan dialek dan menjadi pemimpin 
untuk masyarakat Cina yang menyeluruh (pan-Chinese). Perubahan-perubahan 
di tanah besar China turut mempengaruhi elit perdagangan dan kepemimpinan 
Cina di seberang laut, termasuk Malaya." Sejak awal lagi orang Cina sangat 
mementingkan pendidikan Cina tetapi sekolah-sekolah itu berasaskan dialek. 
Tetapi gerakan Kebudayaan Baru di negeri China telah mendorong orang Cina 
di Tanah Melayu pada tahun 1920-an, untuk menjadikan Mandarin dan bukannya 
dialek sebagai bahasa pengantar sekolah kerana mencontohi trend persekolahan 
di tanah besar China. 

Selepas Perang Dunia Kedua, perpaduan orang Cina ditandai dengan 
berkembangnya pendidikan Cina di Malaya dan Singapura yang menjadi 
projek dukungan bagi Dewan Perniagaan Cina dengan sokongan daripada elit 


130 Melayu, Nasionalisme Radikal dan Pembinaan Bangsa 


perniagaan pelbagai suku Cina. Justeru sekolah Cina yang mepunyai kandungan 
pelajaran yang menekankan aspek-aspek budaya seperti menghormati nilai- 
nilai budaya nenek moyang mengenai keluarga, hierarki, dan kebajikan adalah 
menjadi lambang yang menyatukan bagi elit kepemimpinan Cina.”Oleh yang 
demikian tentunya tidak menghairankan apabila didapati orang Cina tidak akan 
menerima tuntutan kebangsaan yang diperjuangkan oleh orang Melayu untuk 
menjadikan bahasa Melayu sebagai satu-satunya bahasa pengantar untuk sistem 
persekolahan negara. 

Sekalipun British menyedari pertentangan antara nasionalisme Melayu 
dan nasionalisme Cina dalam persoalan pendidikan Cina, mereka telah mencuba 
menggantikan dengan mewujudkan sekolah yang menggunakan bahasa Inggeris 
sebagai bahasa pengantar (selain bahasa Melayu), sesuai dengan saranan Laporan 
Barnes tahun 1951 yang menginginkan pembinaan satu nationality Malaya. 
Saranan ini membayangkan penghapusan sekolah suku kaum (vernakular) 
dengan mewujudkan satu jenis sekolah rendah yang bersifat kebangsaan untuk 
semua kaum. Pada tahun sama Jawatankuasa Fenn-Wu juga telah dibentuk 
untuk mengkaji kedudukan sistem pendidikan Cina. Jawatankuasa ini bersetuju 
dengan matalamat untuk menjadikan pendidikan sebagai alat pembentukan 
nasion Malaya tetapi menyokong agar sekolah Cina diberikan tempat yang wajar 
dalam sistem pendidikan negara. 

Pada September 1951, laporan Jawatankuasa Penasihat Pusat yang meneliti 
kedua-dua laporan mengenai pendidikan itu telah dibentangkan di Majlis 
Perundangan Persekutuan oleh Ahli bagi Pendidikan dalam Majlis Perundangan 
Persekutuan, iaitu E. E. C. Thuraisingham, bagi tujuan menggubal satu dasar 
pendidikan kebangsaan. Ketika usul yang dibawanya iaitu agar diwujudkan satu 
sistem sekolah kebangsaan yang menekankan peri pentingnya bahasa Melayu 
dan Inggeris, yakni bahasa rasmi Persekutuan, diajarkan di semua jenis sekolah 
rendah, Tan Sew Sin telah membantah pengajaran bahasa Melayu. Dia menuduh 
saranan yang dibuat oleh Jawatankuasa Barnes sebagai sarat dengan “racial 
bigotry, racial intolerance and deep-seated ignorance of fundamental political 
principles”.” Dengan mengambil contoh apa yang berlaku di Canada, Belgium 
dan Switzerland, yang masing-masing menggunakan pelbagai bahasa rasmi, dia 
mengkritik dasar satu bahasa kebangsaan yang katanya menekankan “perpaduan 
dalam pemikiran, bahasa dan agama”. Seorang Ahli Majlis yang lain, iaitu Encik 
Muhammad Yusof Ahmad telah menyatakan bahawa sekolah yang berasingan 
untuk kaum-kaum yang berbeza tidaklah wajar demi mencapai perpaduan (unity). 
Tetapi Tunku Abdul Rahman nampaknya bersetuju dengan Tan Siew Sin. Katanya, 


|... |Let the Chinese be taught in their schools: let the Indians be taught in their 
schools: perhapsitis onlyright; itis not very material as far as we are concerned. 
It would of course be very good if everybody living in Malaya would speak 
a common language but that is probably asking too much at this particular 
moment. It would promote advancement and better understanding, no doubt 
but as the Honourable gentleman said yesterday the position in Canada, in 
Switzerland and various other States shows that a person can live happily 


Politik Melayu dan Semangat Kebangsaan 131 


togetherand yet pursue his own particular language. That Igrant|... |So language, 
as far as 1am concerned, isimmaterial to the Malaysi... | Our only concern is that 
the Malays must be lifted from the rutin which they live today, and it must also 
beremembered that Malay remain an official language of the country.” 


Melihat kata-kata Tunku di atas dapat kita tafsirkan bahawa nasionalisme Melayu 
seperti yang didukung oleh UMNO di bawah kepemimpinan Tunku Abdul Rahman 
adalah sangat liberal dan akomodatif terhadap kaum bukan Melayu. Namun, Dato' 
Abdul Razak yang turut membahaskan laporan tersebut berpendapat bahawa 
bahasa Melayu bukan sahaja bahasa orang Melayu yang dikatakannya sebagai 
“pendudk asal (the original settlers), bumiputera Tanah Melayu, ia juga adalah 
bahasa bagi majoriti penduduk negeri ini yang terdiri daripada semua bangsa; 
sebagai akibat yang logik daripada ini ialah sebarang pembangunan budaya 
dalam negara ini mestilah berpusat pada, dan dibina atas, bahasa Melayu yang 
pada akhirnya akan menjadi bahasa rasmi negara ini”.” Ketegasan Dato' Abdul 
Razak jelas mengungkapkan semangat kebangsaan Melayu yang cuba untuk 
tidak mengalah kepada tuntutan orang Cina agar bahasa Melayu tidak dipaksakan 
menjadi mata pelajaran wajib di sekolah-sekolah Cina. Prinsip menekankan 
bahawa orang Melayulah yang seharusnya mencorakkan pembinaan nasion 
masih lagi dipertahankan oleh kebanyakan orang Melayu sampai ke hari ini. 
Seperti yang diungkapkan oleh Dato' Onn Jaafar, orang Melayu dan kemelayuan 
(Malayness| mestilah dijadikan “sebagai teras kepada pohon kayu negara Malaya 
dan bukan kulitnya”.” 

Pada tahun 1952 apabila Ordinan Pelajaran diterbitkan, yang menandaskan 
hasrat kerajaan British menubuhkan satu sistem persekolahan kebangsaan 
yang menggunakan bahasa Melayu dan Inggeris tetapi bahasa-bahasa Cina 
dan Tamil boleh diajar jika terdapat permintaan daripada sekurang-kurangnya 
15 orang murid, tentangan telah diluahkan oleh pertubuhan-pertubuhan Cina. 
Penentangan keras terhadap dasar pendidikan, termasuk Dasar Pelajaran Razak 
yang digubal dalam tahun 1956 dan Dasar Pelajaran Rahman Talib dalam tahun 
1961, telah menunjukkan betapa konsistennya pendirian orang Cina dalam soal 
bahasa dan pendidikan Cina dan betapa mereka tidak akan beralah kepada 
tunutan nasionalisme Melayu hingga ke hari ini.” 

Walau bagaimanapun, pertelingkahan politik antara Melayu dan Cina 
(yang kelihatannya berlarutan hingga ke hari ini) menunjukkan nasionalisme 
Melayu yang agak merangsang pada periode 1945-1948, dengan kejayaannya 
menghapuskan Malayan Union dan dapat memaksa British menggantikannya 
dengan gagasan Persekutuan, tetapi akhirnya gagal menghasilkan sebuah nasion 
Melayu apabila kemerdekaan diperoleh. Pada periode 1949 - 1955 British secara 
halus dan lihai telah berjaya memujuk nasionalis Melayu di dalam UMNO agar 
membuka pintu kerakyatan, pada mulanya sedikit, tetapi kemudiannya pintu 
itu dibuka dengan lebih lebar kepada kaum imigran bukan Melayu yang telah 
memilih untuk menetap di Malaya. Ketika kaum komunis yang rata-ratanya 
terdiri daripada orang Cina, mengangkat senjata pada petengahan tahun 1948 
menentang penjajahan British, demi memperjuangkan sebuah negara komunis, 


132 Melayu, Nasionalisme Radikal dan Pembinaan Bangsa 


yang berekoran dengan pengisytiharan Darurat oleh British, permusuhan antara 
orang Melayu dengan Cina yang telah berakar sejak zaman Jepun kembali 
menegangkan keadaan.” 

Demi mewujudkan semangat muhibah antara kaum dan lantaran 
sedar perlunya orang Melayu tidak bermusuhan dengan kaum Cina, sesuai 
dengan kepentingan jangka panjang dasar kolonial British, kerajaan telah 
membentuk pada 10 Januari 1949 sebuah jawatankuasa muhibah Melayu-Cina 
yang kemudiannya dinamakan Communities Liaison Committee (CLC) atau 
Jawatankuasa Hubungan Kaum dengan bantuan Malcolm MacDonald.” Badan 
inilah wadah yang disediakan oleh British yang menjadi forum penting untuk elit 
politik Melayu dan elit kepemimpinan bukan Melayu membincangkan hal-hal 
yang bersangkutan dengan pembangunan perpaduan, kerakyatan, pendidikan 
dan secara umumnya hal-hal yang menyentuh soal pembentukan nasion Malaya 
yang bercirikan multiracialism. Tidak lama selepas penubuhan CLC, iaitu dalam 
bulan Februari 1949, atas dorongan Malcolm MacDonald** juga, sebuah parti 
politik Cina yang diberi nama Malayan Chinese Association telah ditubuhkan 
dengan Tan Cheng Lock sebagai presidennya. Tujuan penubuhannya ialah untuk 
mengalihkan sokongan kaum Cina terhadap Parti Komunis Malaya, di samping 
memperjuangkan hak politik orang Cina. Dalam pada itu, melalui CLC Malcolm 
MacDonald yang pintar, diplomatik dan lihai dalam mengatur strategi berunding 
dengan elit kepemimpinan Melayu agar sokongan orang Melayu terhadap 
gagasan Melayu Raya dapat ditumpulkan, telah membayangkan kepada Dato' 
Onn selaku presiden UMNO bahawa British akan mempersiapkan Malaya untuk 
kemerdekaan. Dibayangkan pula bahawa kemerdekaan tidak akan diberikan 
kepada Tanah Melayu sekiranya tidak wujud persefahaman dan kesanggupan 
untuk bekerjasama secara politik antara orang Melayu dengan bukan Melayu, 
khasnya kaum Cina. 

Sebenarnya percubaan untuk mewujudkan kerjasama politik antara kaum 
telah pun dirintis oleh Partai Kebangsaan Melayu Malaya (PKMM) melalui 
PUTERA-AMCJA yang pada suku akhir tahun 1947 telah mengemukakan, sebagai 
alternatif kepada perlembagaan Persekutuan, satu perlembagaan rakyat” 
yang berasaskan beberapa prinsip yang jelas menunjukkan bahawa semangat 
kebangsaan Melayu telah dijadikan asas pada perjuangan semua kaum dalam 
menghadapi penjajahan British. Tetapi gerakan pan-Malayan yang diterokai 
oleh PUTERA-AMCIJA pun sebenarnya mati di tengah jalan. Setelah British 
menolak Perlembagaan Rakyat dan bertekad melaksanakan gagasan Persekutuan 
walaupun ditentang oleh puak kiri dalam PUTERA-AMCJA, yang diketuai oleh 
Tan Cheng Lock, badan gabungan itu telah mengambil langkah terakhir dengan 
melancarkan hartal (tindakan menutup kedai) sebagai tanda protes puak kiri. 
Pada mulanya hartal yang dilaksanakan dalam bulan September 1947 nampaknya 
berjaya kerana mendapat sokongan Dewan Perniagaan Cina. Tetapi hartal kedua 
yang dilancarkan di Malaya dan Singapura pada Oktober jelas gagal dan ia tidak 
memberi kesan yang banyak kepada kerajaan. Ketika Persekutuan Tanah Melayu 
diwujudkan pada 1 Februari 1948 Dewan Perniagaan Cina pun menerima pelawaan 
menganggotai Majlis Perundangan Persekutuan. Apabila komunis melancarkan 


Politik Melayu dan Semangat Kebangsaan 133 


pemberontakannya dalam bulan Jun gabungan PUTERA-AMOA pun mulai retak. 
Tan Cheng Lock yang menerajui badan gabungan itu telah keluar kerana kecewa. 
Pada Julai Presiden PKMM, Ishak Hj. Muhamad telah ditahan atas tuduhan 
bersubahat dengan anasir komunis. 

Pengisytiharan Darurat membawa dilemma kepada nasionalis radikal 
Melayu yang berhaluan kiri. Majoriti orang Melayu tidak menyokong gerakan 
mereka. Penentangan puak kiri terhadap gagasan Persekutuan yang sebaliknya 
dialu-alukan oleh UMNO menyebabkan mereka dianggap bersekongkol dengan 
komunis. Walaupun ada pemimpin kiri yang termakan oleh propaganda komunis 
tetapi majoriti anggota PKMM dan PUTERA tidak prokomunis.Sebaliknya mereka, 
seperti Dr. Burhanuddin al-Hulaimy, sesungguhnya antipenjajahan. 

Sementara itu ketika Darurat sedang berkecamuk, kerajaan British yang 
sedang berusaha untuk memujuk orang Cina agar tidak menyokong perjuangan 
gerila komunis, telah mengumpan mereka dengan janji untuk melebarkan pintu 
bagi mendapatkan kerakyatan dengan cara yang lebih mudah. Perkara itu 
ditimbulkan dalam perbincangan di mesyuarat CLC. Isu kerakyatan ini dibahas oleh 
CLC pada tahun 1950 dan timbul cadangan agar Perjanjian Persekutuan dipinda 
untuk membolehkan prinsip memberi hak kerakyatan yang diasaskan pada jus soli 
iaitu kerakyatan berasaskan kelahiran dilaksanakan. Sebagai imbalannya orang 
Melayu akan diberi peluang yang lebih untuk berkongsi kekayaan ekonomi dengan 
orang bukan Melayu. Hal ini membangkitkan kemarahan daripada kalangan 
pelajar-pelajar Melayu di Universiti Malaya yang mengemukakan argumen bahawa 
langkah untuk meningkatkan kebajikan ekonomi orang Melayu bukan mudah 
dilaksanakan; tetapi langkah merombak undang-undang kerakyatan akan dengan 
mudah memberi laluan kepada orang bukan Melayu mendapatkan kerakyatan. 
Pandangan para pelajar itu mendapat sokongan daripada Persatuan Siswazah 
Melayu yang menuduh anggota-anggota Melayu dalam CLC telah dipujuk dan 
dikelabui matanya; mereka juga menuduh Dato' Onn telah digula-gulakan oleh 
CLC dan para anggota bukan Melayunya. Mesyuarat khas UMNO pada 10 dan 11 
Jun 1950 juga mengkritik Dato' Onn secara keras yang membuatkan Dato' Onn 
marah dan meletakkan jawatan sebagai Yang Dipertua. Beliau hanya kembali 
memimpin UMNO setelah dipujuk secara bersungguh-sungguh. Pada ketika isu 
kerakyatan itu dibincangkan semula dalam mesyuarat agung UMNO pada Ogos 
1950 usul berhubung dengan rang undang-undang kerakyatan itupun disokong 
tetapi dengan sedikit pindaan.”*? 

Periode 1950-1955 menampakkan politik Melayu yang termakan dengan 
rancangan besar British untuk mewujudkan Malaya sebagai nasion yang berbilang 
kaum dan berbilang budaya. Secara halus British memujuk pemimpin Melayu 
dan akhirnya terbitlah Ordinan tahun 1952 yang membuka peluang kepada 
orang Cina untuk menjadi warganegara.?*? Lantaran yakin pada hakikat bahawa 
hanyalah dengan mengiktiraf peri pentingnya pewujudan sebuah masyarakat 
majmuk baru British boleh berunding untuk memberikan kemerdekaan kedua- 
dua pemimpin UMNO, Dato' Onn dan Tunku Abdul Rahman telah meengambil 
pendekatan yang boleh mendapat sokongan British. Dato' Onn misalnya telah 
cuba memujuk UMNO agar sanggup menerima keanggotaan orang bukan Melayu 


134 Melayu, Nasionalisme Radikal dan Pembinaan Bangsa 


di dalam UMNO. Apabila usulnya ini ditolak dia bertindak keluar daripada UMNO 
dan menubuhkan Independence of Malaya Party (IMP) atau Parti Kemerdekaan 
Malaya yang bersifat berbilang kaum pada 16 September 1951. Manakala Tunku 
Abdul Rahman pula lebih terkehadapan apabila UMNO berjaya menjalin kerjasama 
dengan MCA untuk menghadapi pilihan raya perbandaran Kuala Lumpur pada 
Februari 1952. 

Walaupun kedua-dua nasionalis itu menganggap Malaya adalah negeri orang 
Melayu dan oleh sebab itu polity Melayulah yang akan mencorakkan Malaya yang 
merdeka, namun kedua-duanya terpaksa akur kepada kehendak British yang 
mahukan lahirnya sebuah negara yang bersifat multiracial. Apabila kemerdekaan 
diperoleh pada 31 Ogos 1957, di sebalik lambang-lambang dan penampilan ciri- 
ciri keMelayuan (Malayness)| yang diperagakan dalam istiadat, jelas sekali negara 
yang baru lahir itu bukanlah nasion Melayu yang tulen tetapi nasion yang harus 
dibentuk bersama kerana konsep perkongsian kuasa seperti yang dijelmakan 
dalam kontrak sosial yang disebut politik tawar-menawar. Hingga ke hariini proses 
tawar menawar antara nasionalisme Melayu dengan kaum bukan Melayu secara 
politik masih diteruskan sekalipun desakan dan tuntutan kaum bukan Melayu 
terhenti seketika apabila tercetus rusuhan antara kaum pada tahun 1969 yang 
memperlihatkan semula rangsangan nasionalisme Melayu. 

Periode pasca 1969 merupakan suatu fasa baru dalam perkembangan 
nasionalisme Melayu. Pelaksanaan Dasar Ekonomi Baru yang bertujuan 
mengangkat kedudukan ekonomi orang Melayu telah menampakkan bermulanya 
nasionalisme yang menitikberatkan ekonomi orang Melayu. Kendatipun Dasar 
Ekonomi Baru tidak sepenuhnya tercapai, tetapi harus diakui ia telah memberi 
kesan yang amat besar ke arah penstrukturan masyarakat Melayu. Pada masa 
inilah berlakunya anjakan identiti keMelayuan yang melahirkan kumpulan “Melayu' 
baru yang menumpang pada wahana “Malayness' seperti yang telah disebut 
di bahagian awal bab ini. Kemunculan elit ekonomi Melayu yang merangkumi 
golongan korporat pada tahun-tahun lapan puluhan secara beransur-ansur telah 
menghakis lambang-lambang nasionalisme Melayu yang awal iaitu bahasa dan 
kebudayan Melayu yang dahulunya diperjuangkan oleh guru-guru Melayu ketika 
guru-guru Melayu menjadi tulang belakang kekuatan UMNO. Tetapi kebangkitan 
elit ekonomi Melayu dan penerusan dasar ekonomi yang dipersepsikan oleh 
kaum bukan Melayu sebagai lanjutan Dasar Ekonomi Baru walaupun dalam 
bentuk yang berlainan kini mengundang rasa cemburu dan tidak puas hati kaum 
bukan Melayu yang melihat nasionalisme ekonomi Melayu sebagai penghalang 
yang cuba membatasi peluang mereka. Rasa tidak puas hati juga diluahkan oleh 
generasi Melayu yang merasa terpinggir daripada arus deras pengeksploitasian 
peluang-peluang ekonomi. 


Quo Vadis Nasionalisme Melayu? 

Pada umumnya para sarjana dan peneliti politik Malaysia dewasa ini sepakat 
mengatakan bahawa nasionalisme Melayu itu sejak mula lahirnya sudah terpintal 
dengan konsep “Malayness'; dan “Malayness' itu pula telah melalui transformasi 


Politik Melayu dan Semangat Kebangsaan 135 


sejak dasawarsa ketiga dalam abad yang lalu hinggalah ke masa kini.” Berbeza 
dengan perjuangan nasionalisme di negara-negara lain, nasionalisme Melayu sejak 
awal kelahirannya telah dihadapkan dengan kehadiran kaum bukan Melayu yang 
dilihat sebagai pendatang yang dianggap mula-mulanya menumpang di kediaman 
tuan rumahnya tetapi kemudiannya beransur-ansur menuntut hak untuk 
berkongsi tinggal serumah. Walaupun ramai pula peneliti yang menganggap 
perjuangan nasionalisme itu telah gagal menghasilkan pembentukan sebuah 
nasion Melayu tetapi yang nyatanya nasionalisme itu belum lagi berhenti; ia 
masih digerakkan dengan agenda asalnya iaitu untuk menjadi tuan di rumah 
sendiri. Hasrat ingin menjadi tuan di rumah sendiri inilah yang menyebabkan elit 
kepemimpinan Melayu tidak berasa lelah atau kecewa untuk meneruskan agenda 
awalnya dalam perjuangan untuk memastikan kedudukan dan martabat orang 
Melayu tidak digoyahkan oleh tamunya yang sudah sebumbung dengannya. 
Sebenarnya timbulnya perasaan ini kerana orang Melayu berasa tidak selamat 
dalam rumahnya sendiri. 

Masalah yang dihadapi oleh nasionalisme etnik Melayu ialah keadaan 
sudah berubah. Cabaran daripada globalisasi dan permasalahan membina nasion 
yang terdiri daripada masyarakat yang pelbagai kaum menuntut pendekatan 
yang baru iaitu yang menekankan ciri-ciri masyarakat madani. Pendekatan yang 
mengetepikan prinsip dan nilai manusiawi seperti sifat-sifat adab, adil, amanah, 
bersih dari korupsi, dan bertanggungjawab tidak mungkin dapat membendung 
sikap angkuh, tamak, keterlaluan dan jahil apabila nasionalisme itu diungkapkan 
tanpa berfikir; sebaliknya kebangkitan semangat untuk maju seharusnya dapat 
mengundang rasa hormat dan segan serta kesetiaan pihak lain yang kurang yakin 
dan kurang mengerti. Perjuangan asal nasionalisme Melayu yang ingin menuntut 
keadilan sejarah - yang berupa perjuangan mendapatkan kesaksamaan hak di 
bidang ekonomi terutama bagi golongan yang tercicir dan tertindas - nampaknya 
dihambat oleh krisis nilai dalam budaya orang Melayu sendiri. Penyisihan yang 
semakin ketara terhadap bahasa Melayu sehingga menggeser kedudukannya 
sebagai bahasa kebangsaan dan rasmi jelas mengkhianati semangat kebangsaan 
Melayu. Sebagai kesimpulan, nampaknya sampai kini nasionalisme Melayu 
belum lagi berjaya menjadi asas untuk memimpin ke arah pembentukan suatu 
nasionalisme Malaysia. 


Nota 


!. Makalah yang dibentangkan di Persidangan Kebangsaan Mengenai Dato' Onn, 
Persada Johor International Convention Centre, Johor Bahru (1-4 Disember 2006). 


* Lihat misalnya Shamsul A. B. “The Economic Dimension of Malay Nationalism - The 
Socio-Historical Roots of the New Economic Policy and its Contemporary Implications 
— dalam The Developing Economies, XXXV-3 (September 1997), h. 242. 


3 RustamA. Sani, “Merdeka! Butare we anation yet?” Aliran Monthly,September 15. 2006, 
h. 3. Cf. Rustam A. Sani, “Class and Communal Lines: The Unsolved National Questions', 
kertas kerja yang dibentangkan dalam Seminar “Socialism 2005: Malaysia” anjuran Parti 
Sosialis Malaysia, 9 - 11 September 2005. 


136 Melayu, Nasionalisme Radikal dan Pembinaan Bangsa 


4. Untuk penejelasan tentang konsep masyarakat majmuk, lihat J. S. Furnivall, Colonial 
Policy and Practice, New York University Press, New York, 1956, terutamanya h. 303-313. 


5:.. Lihat misalnya pendapat Prof. Wang Gungwu yang dalam sebuah makalah yang 
ditulisnya dalam tahun 1962 menyebut, “The large immigrant population of Malaya, 
whether Indonesian (largely Sumatran Malay and Javanese), Chinese or Indian (to include 
Indians, Pakistanis and Ceylonese) have always been subject, to a greater or lesser extent, 
to pressures from outside the Peninsula.” Wang Gungwu, “Malayan Nationalism' dalam 
Wang Gungwu, Community and Nation, ASAA Southeast Asian Publications Series, ASAA 
in association with Allen & Unwin, 1992, h. 187. 


? Kerajaan Sriwijaya misalnya menjangkau sampai ke wilayah-wilayah di Semenanjung, 
Selatan Siam, Champa, dan juga ke wilayah kepulauan yang hari ini dikenali dengan nama 
Filipina. Demikian pula kesultanan Melayu Melaka pun menjangkau ke daerah-daerah di 
Sumatera, dan kesultanan Johor-Riau Lingga mencakupi wilayah-wilayah yang hari ini 
dikenali sebagai Malaysia, Singapura dan Inonesia. 


7. Ungkapan ini menjadi tajuk makalah yang diterbitkan oleh Raffles di dalam Asiatick 
Researches pada tahun 1818. Ketika ia mula-mula digunakan dalam tahun 1809, Raffles 
menamakannya “the Malayan Nation”. Lihat Sophia Raffles, Memoir of the Life and Public 
Services of Sir Stamford Raffles, Oxford University Press, Singapore 1991, (edisi pertama 
oleh John Murray London, 1830), h. 15 - 17. Sebenarnya penulis tidak begitu bersetuju 
dengan dakwaan bahawa Raffleslah yang menonjolkan nama “Melayu”. Pada perkiraan 
penulis Raffles secara logiknya memang terpaksa menggunakan istilah “bangsa Melayu” 
setelah banyak menerima surat-surat dan juga naskhah-naskhah Melayu daripada 
pembesar dan bangsawan Melayu pada sekitar tahun 1810 dan 1811 yang menunjukkan 
dengan jelas tentang pemakaian istilah-istilah seperti “negeri tanah Melayu' (walaupun 
bukan merujuk kepada Tanah Semenanjung Melayu), “raja-raja Melayu', “Sejarah Melayu', 
“Undang-Undang Melayu', dan “bahasa Melayu”. Memanglah benar bagi orang Melayu 
pada zaman dahulu (sejak zaman kesultanan Melaka), lantaran menjadi rakyat raja di 
negeri tempat mereka bermastautin maka lebih keraplah negerinya (bukan bangsanya) 
disebut. Misalnya orang Melayu Kedah disebut orang Kedah, Melayu Jambi disebut orang 
Jambi, orang Melayu Siak disebut orang Siak. Sama juga halnya dengan orang Cina yang 
bererti orang negeri Cina; orang Keling yang merujuk kepada benua Keling atau Kalinga; 
orang Jawa yang merujuk kepada orang di pulau Jawa; orang Hollandes yang merujuk 
kepada orang dari negeri Holland (Belanda) dan orang Inggeris yang merujuk kepada 
orang dari negeri Inggeris. Sampai pada hari ini pun istilah “Inggeris' seperti yang dipakai 
di Indonesia merujuk kepada negeri Inggeris (England). Seyogia juga diingati apabila 
disebut orang Perak, orang Cina atau orang Keling yang berada di Perak tidak dianggap 
orang Perak. Sesuatu yang silap dan amat mengelirukan ialah pendapat Anthony Reid 
yang mendakwa kononnya istilah “Sejarah Melayu' itupun adalah ciptaan Raffles! Pada 
hal manuskrip “Sejarah Melayu' itu sudah pun diketahui dan sememangnya dinamakan 
dalam bahasa sehari-harinya “Sejarah Melayu' sekalipun nama rasminya ialah “Sulalatus 
Salatin. 

3 Lihat tulisan-tulisan Anthony Reid, Adrian Vickers, dan Shamsul A. B. dalam Timothy 
P. Barnard (ed.), Contesting Malayness, Malay Identity Across Boundaries, Singapore 
University Press, Singapore, 2004. 

*? Lihat Shamsul A. B., “A History of an Identity, an Identity of a History: The Idea and 
Practice of “Malayness' in Malaysia Reconsidered', dalam ibid. , h. 135 - 148. 


* Kajai berpendirian bahawa Islam bukanlah bangsa. Kajai menolak Islam sebagai faktor 
yang mentakrifkan Melayu. Baginya DKA dan DKK memang beragama Islam tetapi mereka 


Politik Melayu dan Semangat Kebangsaan 137 


bukanlah Melayu. Hanya mereka yang pada sebelah nisab bapanya Melayu baru boleh 
dianggap Melayu. Abdul Latiff Abu Bakar, Abdul Rahim Kajai: Wartawan dan Sasterawan 
Melayu, Dewan Bahasa dan Pustaka, Kuala Lumpur, 1984, h. 372. 


" Bahkan penglibatan ramai orang Melayu-Arab dalam menggerakkan terbitan 
berkala Al-Imam pada tahun 1906-1908 telah dipersoalkan tentang apakah mereka itu 
layak dipanggil pemimpin Melayu. Lihat Arifin Omar, Bangsa Melayu, Malay concepts of 
Democracy and Community 1945-1950, Oxford University Press, Kuala Lumpur, 1993, h. 14. 
Pada tahun 1930-an orang Melayu merasa cemburu terhadap golongan Jawi Peranakan 
dan Arab-Melayu yang lebih berkemampuan baik dalam kehidupan mereka mahupun 
sebagai pemimpin pertubuhan. Untuk perbincangan lanjut lihat W. R. Roff, The Origins of 
Malay Nationalism, Pustaka Ilmu, University of Malaya Press, Kuala Lumpur & Singapore, 
1967, h. 120. 


2? Menjelang 1920 terdapat 400 buah sekolah Melayu dengan murid seramai 20,319 
orang di Negeri-negeri Melayu Bersekutu. Walaupun di Negeri-negeri Melayu Tidak 
Bersekutu, angkanya agak lebih rendah, tetapi di negeri Johor dan Kedah terdapat 
129 buah sekolah Melayu dengan bilangan murid seramai 9,000 orang. Selain sekolah 
Melayu pada tahun 1905 Malay College Kuala Kangsar telah didirikan untuk tujuan melatih 
anak-anak bangsawan Melayu yang diduga akan mengisi jawatan pentadbiran dalam 
pemerintahan kolonial pada satu masa kelak. 


3 T.H. Silcock dan Ungku Aziz, “Nationalism in Malaya” dalam International Secretariat 
Papers Part 2, Lucknow Conference (1950), Vol. 5, h. 13. 

4“ Pada tahun 1932 Abdul Rahim Kajai telah mendesak Pesuruh Jaya British agar 
menghentikan bangsa-bangsa asing daripada menuntut hak di Tanah Melayu. Lihat Ariffin 
Omar,Bangsa Melayu., h. 18. 

5 Yang boleh juga diertikan sebagai daerah atau tempat beradanya kampung halaman 
masing-masing suku 

9 Philip A. Kuhn, “The Homeland: Thinking About the History of Chinese Overseas', The 
Fifty-eighth George Ernest Morrison Lecture in Ethnography, 1997, passim . 

7 bid. 


5 Federation of Malaya, Report on the Proceedings of the Legislative Council, Government 
Printing Press, Kuala Lumpur, 1951, h. 251. 


? Ibid, h. 252. 
2? Ibid.,h. 260. 
* bid. h. 263. 


2 Lihat Ramlah Adam, Dato Onn Jaafar, Pengasas Kemerdekaan, Dewan Bahasa dan 
Pustaka, Kuala Lumpur, 1992, h. 283. 


23 Isu bahasa dan kebudayaan Cina juga menjadi persoalan yang diberi perhatian 
serius oleh parti-parti pembangakang Cina dan Melayu ketika berlangsungnya kempen 
menjelang pilihan raya 1969. 

** Mengenai Darurat, lihat Ho Hui Ling, Darurat 1948-1960 Keadaan Sosial di Tanah Melayu, 
Penerbit Universiti Malaya, Kuala Lumpur, 2004. 


5 James P. Ongkili, Nation-building in Malaysia 1946-1974, Oxford University Press, 
Singapore, 1985, h.82-83. 
22 Sir Malcolm MacDonald adalah anak Ramsey MacDonald, bekas Perdana Menteri 


Britain dari Parti Buruh. Malcolm MacDonald pernah menjawat jawatan Setiausaha Negara 
bagi Tanah Jajahan dalam tahun 1935 dan 1938. Selepas Perang dia telah dilantik menjadi 


138 Melayu, Nasionalisme Radikal dan Pembinaan Bangsa 


Pesuruhjaya Agung bagi semua wilayah Britain di Asia Tenggara dan memegang jawatan 
Governor Malayan Union selepas Edward Gent. Hubungannya dengan Dato' Onn boleh 
dikatakan sangat rapat. 


2” Partai Kebangsaan Melayu Malaya lahir pada 17 Oktober 1945 apabila Parti Komunis 
Malaya dalam upayanya untuk membentuk front bersatu bagi menentang British, telah 
mengundang beberapa orang nasionalis radikal Melayu yang pro-Indonesia Raya bagi 
mendirikan sebuah parti politik yang masih belum wujud ketika itu untuk orang Melayu. 
Pemula PKMM ialah seorang komunis bernama Mokhtarudin Lasso. Pada Februari 
1947, PKMM bersama-sama dengan beberapa pertubuhan kiri bukan Melayu yang 
lain yang bergabung di bawah All Malaya Council of Joint Action (AMCJA) telah pun 
mendirikan PUTERA-AMCJA untuk menentang gagasan Persekutuan dan kemudiannya 
mengemukakan naskhah Perlembagaan Rakyat yang telah disediakan dalam bulan Ogos 
1947 dan dikirimkan kepada kerajaan British sebagai alternatif kepada perlembagaan 
Persekutuan. 


2 Antara prinsip-prinsip yang utama ialah: i) Malaya yang bersatu dengan Singapura 
di dalamnya; ii) hak politik yang sama bagi semua kaum yang memberikan kesetiaan 
kepada Malaya; iii) rupa bangsa atau kerakyatan Malaya diberi nama “Melayu' tanpa 
ada kaitannya dengan agama; iv) raja-raja Melayu bertaraf raja-raja berperlembagaan; 
v) bahasa Melayu dijadikan bahasa rasmi tetapi bahasa-bahasa asing yang lain boleh 
digunakan; vi) hal-hal yang menyentuh agama Islam dan adat istiadat Melayu diletakkan 
di bawah kawalan orang Melayu; vii) sebuah majlis bangsa-bangsa diwujudkan untuk 
memantau sebarang undang-undang yang membawa implikasi pendiskriminasian kaum; 
viii). pemerintahan kerajaan berasaskan wujudnya dewan perundangan pusat (federal) 
dan negeri dan ix) perhatian khas akan diberikan kepada masalah memajukan orang 
Melayu. Untuk keterangan yang lebih rinci mengenai Perlembagaan Rakyat 1947 itu 
lihat The People's Constitutional Proposals for Malaya, yang diterbitkan oleh Ban Ah Kam, 
Pusat Kajian Sejarah Kontemporari Tempatan, Kajang, 2005, berdasarkan naskhah asal 
dari Pejabat Kolonial Great Britain, London. 


22 UMNO menetapkan bahawa hanya mereka yang lahir di negeri-negeri Melayu dengan 
ibu bapanya telah pun menjadi rakyat raja Melayu layak memohon kerakyatan negeri yang 
sekali gus pula memberikan hak untuk menjadi rakyat Persekutuan. Juga disyaratkan 
untuk pemohon ialah bahawa permastautin di negeri Melayu perlu sekurang-kurangnya 
tinggal sembilan daripada dua belas tahun secara tak putus; mereka juga mesti boleh 
bercakap Melayu. 


3? Kesannya, menjelang September 1952 kira-kira 1,200,000 orang Cina yakni sekitar 60 
peratus daripada bilangan kaum itu telah diberi hak kerakyatan. Turut menerima hak itu 
ialah 180,000 orang keturunan India. 


3 Lihat Shamsul A. B., “The Economic Dimension |... P; Joel S. Kahn, “The Premise of 
Difference: Race, culture, nation and cosmopolitan practice in (pen)insular Southeast 
Asia', teks ceramah yang disampaikan di Anteneo de Manila University, 9 February 2004. 


10 


Pembentukan Kebudayaan 
Kebangsaan: Sikap Orang 
Cina Malaysia Terhadapnya' 


Dalam mentakrifkan erti sebuah negara atau nation, Joseph Stalin (1913) 
memberikan lima ciri utama yang membentuk sesebuah nasion:* a) wujudnya 
sebuah komuniti yang stabil dan berkesinambungan; b) memiliki suatu bahasa 
kebangsaan yang sepunya (common national language); c) sebuah wilayah yang 
jelas; d) kepaduan ekonomi; dan e) terdapatnya sifat-sifat kolektif. Menurut 
Eric Hobsbawn pula, sesebuah nasion dikenal pasti melalui dua sifat asas iaitu: 
i) kewarganegaraan yang membawa pengertian bahawa di dalam nasion itu 
terkandung kedaulatan kolektif yang berasaskan partisipasi politik sepunya dan 
ii) etnisiti yang bererti nasion itu terdiri daripada cirri-ciri seperti bahasa sepunya 
(common language), sejarah yang sama dan identiti budaya yang lebih luas dimiliki 
oleh anggota-anggota nasion itu.? Kehadiran sifat-sifat asas ini dikatakan boleh 
melahirkan nasionalisme. Jika takrifan ini diterima pakai, maka kaum nasionalis 
adalah mereka yang menjadikan nasion sebagai tumpuan kesetiaan mereka. 
Konsep nasion berasal dari Barat. Ia berkait rapat dengan identiti nasional. 
Identiti dapat dikenal pasti dari sudut politik, yakni kewarganegaraan, dan budaya, 
iaitu kebudayaan warga nasion itu. Pembinaan sesebuah nasion, seperti yang telah 
pun dialami oleh Malaysia, tidaklah boleh dilakukan dalam waktu yang singkat. 
Gejala masyarakat majmuk yang sudah pun cukup jelas wujud di wilayah yang 
disebut Malaya selepas Perang Dunia Kedua, memperlihatkan betapa sukarnya 
usaha mewujudkan partisipasi politik sepunya demi memungkinkan kedaulatan 
secara kolektif dihayati bangsa Bumiputera dan bangsa-bangsa bukan peribumi. 
Selain dianggap bangsa imigran oleh bangsa Melayu, orang Cina dan India, yang 
semakin cenderung untuk tinggal tetap di Malaya dan berhasrat memiliki hak-hak 
kewarganegaraan selepas Perang Dunia Kedua, masih kental dengan keinginan 
mengekalkan keterasingan mereka sebagai komuniti yang mempunyai bahasa, 
kebudayaan dan sistem nilai yang berbeza daripada bangsa-bangsa Bumiputera. 


140 Melayu, Nasionalisme Radikal dan Pembinaan Bangsa 


Dalam pergolakan yang berlaku pada zaman selepas perang tamat, jelas kelihatan 
usaha British untuk merapatkan jurang keterpisahan antara golongan etnik di 
Malaya dengan menggalakkan kerjasama politik antara kaum. Walaupun British 
sedar akan hakikat bahawa orang Melayu adalah peribumi Tanah Melayu, tetapi 
demi kepentingan dasar penjajahan pasca empat puluh limanya, mereka harus 
cuba membina kesepakatan antara kelompok-kelompok etnik yang lebih banyak 
mempunyai perbezaan daripada kesepunyaan, sebagai upaya menjadikan Malaya 
sebuah negara yang majmuk sifatnya. 

Tidak dapat disangkal bahawa sejak lahirnya kesedaran berpolitik dalam 
kalangan bangsa Melayu dan kesungguhan bangsa-bangsa Cina dan India 
memperjuangkan kepentingan politik mereka di Malaya sehinggalah ke zaman 
lahirnya Persekutuan Malaysia, secara konsisten usaha orang Melayu adalah 
untuk menegaskan kedudukan mereka sebagai bangsa peribumi di Tanah 
Melayu. Penegasan ini lebih banyak dibuat melalui perjuangan menjadikan 
bahasa Melayu sebagai bahasa kebangsaan dan kebudayaan Melayu sebagai 
asas pembinaan sebuah kebudayaan kebangsaan. Makalah ini bertujuan untuk 
melihat persayembaraan politik antara orang Melayu dan Cina yang menunjukkan 
ketegasan masing-masing dalam mencorakkan citra Malaya yang mereka 
bayangkan. Kelihatan pada tahun lima puluhan, orang Cina yang melihat diri 
mereka sebagai “Huaren” (bangsa Hua, iaitu Cina), secara konsisten menolak usaha 
orang Melayu untuk mengintegrasikan mereka kedalam kerangka pembentukan 
nasion yang berlandaskan faktor sejarah Semenanjung Tanah Melayu serta 
kebudayaan dan polity Melayu dengan menjadikan kesepunyaan bahasa, sejarah 
dan kebudayaan (yang merangkumi unsur-unsur kemelayuan) sebagai asas 
pembinaan nasion. Kemampuan mereka menolak usaha tersebut kerana angka 
penduduk Cina etnik di Malaysia agak besar dan lantaran itu persoalan identiti lokal 
mereka menjadi problematik.* Sayembara politik kebudayaan ini berterusan sejak 
Persekutuan Tanah Melayu mencapai kemerdekaannya sehinggalah tertubuhnya 
Malaysia dan selesainya pilihan raya 1969. 

Lebih suku abad? telah berlalu sejak Dasar Kebudayaan Kebangsaan 
dirumuskan oleh Kongres Kebudayaan Kebangsaan yang diadakan di Universiti 
Malaya pada pertengahan Ogos 1971. Seperti yang dinyatakan oleh Pengerusi 
Bersama Kongres tersebut, Tan Sri Nik Ahmad Kamil, “... ia (Kebudayaan 
Kebangsaan) bukan sahaja akan menjadi alat bagi membentuk suatu nasion 
yang tunggal dan menyatukan semua kaum tetapi juga mencerminkan identiti 
Malaysia di luar negara”. Kongres tahun 1971itu yang diadakan selepas dua tahun 
berlakunya peristiwa rusuhan antara kaum yang lebih dikenali sebagai Rusuhan 
13 Mei, antara lain, merumuskan bahawa pembentukan sebuah Kebudayaan 
Kebangsaan hendaklah berlandaskan pada tiga prinsip: 

1. Kebudayaan Kebangsaan hendaklah berteraskan kebudayaan rakyat asal 
rantau ini. 

2. Unsur-unsur kebudayaan lain yang sesuai dan wajar boleh diterima menjadi 
unsur Kebudayaan Kebangsaan. 

3. Islam menjadi unsur yang penting dalam pembentukan Kebudayaan 

Kebangsaan. 


Pembentukan Kebudayaan Kebangsaan 141 


Ternyata garis besar yang dijadikan panduan pembentukan satu kebudayaan 
kebangsaan itu telah menimbulkan kritikan dan penolakan yang amat lantang dari 
pihak kaum bukan bumiputera (baca Cina) di negara ini. Penyuaraan penentangan 
tersebut terang-terangan berlaku setelah sepuluh tahun dasar tersebut belaku 
dan bantahan pun disuarakan apabila kerajaan, melalui Menteri Kebudayaan, 
Belia dan Sukan pada masa itu, Datuk Mokhtar Hashim, menyatakan bahawa 
usaha dan langkah-langkah pelaksanaan dasar itu akan ditinjau kembali bagi 
mendapatkan maklum balas dari semua pihak. Justeru antara penghujung 
tahun 1981 dan akhir 1984 tidak putus-putus ulasan dan kritikan terutamanya 
daripada kalangan cendekiawan bukan bumiputera disiarkan oleh akhbar-akhbar 
berbahasa Inggeris dan Cina." 

Parti yang terbesar pengaruhnya dalam kalangan orang Cina, iaitu Malaysian 
Chinese Association' pun, ketika menganjurkan Seminar Ekonomi Nasional pada 
Oktober 1989, memperkenalkan gagasan Malaysian Unity Plan (Rancangan 
Perpaduan Malaysia)? yang antara lain cuba mengungkapkan pendirian MCA 
tentang beberapa isu negara pasca-Dasar Ekonomi Baru; salah satu daripada isu 
yang dibangkitkan ialah Kebudayaan Kebangsaan. Dari sudut kebudayaan, MUP 
menggariskan strategi MCA yang mendesak agar: 


sebarang garis panduan rasmi yang diambil oleh kerajaan bagi pembangunan 
kebudayaan hendaklah berupa hasil rundingan dan perbincangan umum di 
kalangan berbagai kaum |... |? 


MCA juga menyeru agar kerajaan “memberhentikan kontroversi yang 

dibangkitkan oleh pelaksanaan Dasar Kebudayaan Kebangsaan |... )”* 

Parti itu melalui MUPnya juga mencadangkan agar asas pembangunan 
kebudayaan dan keagamaan dibentuk berdasarkan Perlembagaan dan 
Rukunegara. MCA mendesak agar kerajaan “membuang segala rintangan 
birokrasi dan perundangan dan halangan yang menahan rakyat Malaysia daripada 
mengamalkan hak-hak budaya mereka |... |" 

Seterusnya parti itu menegaskan agar “multiculturalism” dan 
“interculturalism” digalakkan. Selain itu dituntut juga agar reform perundangan 
dilakukan untuk mengetepikan atau mengelakkan pengasimilasian kebudayaan/ 
keagamaan secara paksa. Reform yang disarankan ialah: 

a) membuat pindaan kepada fasal 36 (1) Akta Pendidikan 1961 untuk 
memastikan tidak ada murid diwajibkan menghadiri pelajaran mengenai 
agama yang lain daripada apa yang dianuti oleh ibu bapanya, kecuali dengan 
izin bertulis ibu bapanya. 

b) Penambahan suatu fasal di bawah Artikel 38 dari Akta Pendidikan 1961 
untuk menghalangi penguasa pendidikan daripada memaksakan nilai-nilai 
keagamaan yang berhubung dengan pakaian, percakapan dan kelakuan.” 


MCA juga melalui MUPnya berkali-kali menegaskan betapa perlunya 
“kepelbagaian kebudayaan” dipupuk dan dikembangkan. Bahkan parti itu 
juga mencadangkan agar diwujudkan lembaga-lembaga atau jawatankuasa 


142 Melayu, Nasionalisme Radikal dan Pembinaan Bangsa 


tertentu di beberapa kementerian, agensi dan sektor awam demi “kepelbagaian 
kebudayaan” itu. 

Berdasarkan rumusan-rumusan yang dibuat oleh Malaysian Unity Plan MCA 
di atas amat nyata bahawa MCA atau orang Cina tidak sekali-kali mahu melihat 
terbentuknya satu kebudayaan Malaysia yang dihasilkan oleh proses asimilasi. 
Bagi MCA dan orang Cina umumnya, ciri kemajmukan yang sedia ada hendaklah 
dipupuk dan masing-masing kumpulan etnik hendaklah diberikan kebebasan 
mengamalkan kebudayaan dan juga nilai kumpulan itu. Seperti dinyatakan oleh 
Presiden MC, Dr. Ling Liong Sik: 


We have consistently fought for the right of non-Malay Malaysians to use 
and develop their ethnic languages. This is consistent with our position that, 
whilst Bahasa Malaysia in the Rumi script is the official national language and 
has through common usage become the lingua franca of our multi-lingual 
society, this should not prejudice the right of the Federal Government or State 
Governments to preserve and sustain the use and study of the languages of 
the other communities.' 


Menyentuh tentang Kebudayaan Kebangsaan, Presiden MCAitu juga berkata: 


(... |therole of the MCA is to help in the evolution of a multiracial national 
culture that evolves naturally and includes elements of our rich and diverse 
heritage, Chinese, Malay, Indian, Kadazan, Iban and others |... |” 


Pandangan yang diluahkan oleh pemimpin MCA di atas juga dikongsi oleh Parti 
Gerakan Rakyat Malaysia yang seolah-olah menyesalkan hakikat bahawa: 


(...| elemen-elemen budaya Melayu telah dititikberatkan sebagai teras 
Kebudayaan Kebangsaan dengan mengabaikan ciri-ciri kebudayaan- 
kebudayaan kaum lain terutamanya dalam perkara-perkara seperti corak 
pakaian dan pertunjukan kesenian dalam upacara-upacara rasmi. 


Corak pemikiran di belakang dasarini ialah bahawa oleh kerana orang Melayu 
adalah kaum peribumi, dan Semenanjung ini dikenali (sic sebagai) Tanah 
Melayu, maka kebudayaan Melayu harus dijadikan Kebudayaan Kebangsaan, 
kalau tidakpun menjadi aliran yang tunggal. Ciri-ciri kebudayaan lain dianggap 
sebagai kebudayaan “pendatang” atau “asing” |... |” 


Betapapun demikian, Parti Gerakan, di sebalik menekankan sifat “multicultural” 
masyarakat Malaysia yang majmuk, tidak pula menolak kemungkinan berlakunya 
“pertembungan budaya yang membawa kepada integrasi |... )”” 

Setelah sepuluh tahun Dasar Kebudayaan Kebangsaan berjalan, boleh 
dikatakan semua pertubuhan Cina sepakat mengatakan bahawa tiga prinsip 
yang dijadikan landasan bagi pembinaan sebuah Kebudayaan Kebangsaan itu 
adalah dibuat “tanpa perundingan yang wajar dan perbincangan yang luas antara 
berbagai komuniti di Malaysia”.“Bahkan Kua Kia Soong, seorang aktivis Cina yang 
secara konsisten memperjuangkan multi-culturalism, menekankan: 


Pembentukan Kebudayaan Kebangsaan 143 


A policy as important as the “National Culture” needs to be delicately 
formulated only after due democratic consultations with all the ethnic 
communities that make up Malaysia. Above all, this should involve the 
representation of all the guilds and associations and other educational/cultural 
organizations in the various communities." 


Pandangan orang Cina terhadap perlaksanaan tiga prinsip asas pembentukan 
Kebudayaan Kebangsaan itu ialah ia lebih mencerminkan nasionalisme Melayu 
atau “Malay-centrism”. Ia berkecenderungan untuk memaksakan proses asimilasi 
bagi lain-lain kebudayaan tanpa mengambil kira demokrasi budaya.” 

Dilihat dalam konteks sejarah pembentukan nasion Malaysia, amat jelas 
bahawa pandangan yang mewakili orang Cina mengenai isu-isu yang bersangkut- 
paut dengan simbol “ketuanan”*! Melayu atau kesinambungan sejarah yang 
menunjukkan kebumiputeraan orang Melayu adalah, pada umumnya senantiasa 
konsisten sejak zaman selepas tamatnya Perang Dunia Kedua. 

Walaupun secara umumnya orang Cina tidak menafikan keperibumian 
orang Melayu di Semenanjung Malaysia khususnya, namun penerimaan itu ada 
kualifikasinya. Orang Melayu dikatakan bukan bumpitera yang pertama berada 
di Tanah Semenanjung. Usaha menyanggah dakwaan orang Melayu sebagai 
peribumi sebenarnya telah pun disuarakan sejak dari tahun 1931 lagi, apabila Lim 
Ching Yan, seorang Ahli Majlis Mesyuarat Negeri Pulau Pinang, dalam ucapannya 
di sebuah pertemuan pertubuhan Hun Yu Siah berkata: 


Siapa kata ini negeri Melayu? |... Japabila Captain Light datang kemari adakah 
dijumpainya orang Melayu atau kampung Melayu? Nenek moyang kita telah 
datang ke negeri ini dan telah bekerja dengan kuat menjadi kuli - tidak ada 
malu dengan sebab menjadi kuli - mereka itu tidak menghantarkan wangnya 
balik ke negeri China. Mereka itu kahwin dan membelanjakan wangnya di sini 
dan dengan jalan itu dapatlah kerajaan membuka negeri ini daripada hutan 
kepada negeri yang bertamadun. Kita sudah menjadi sebati dengan negeri 
ini. Ini kita punya negeri |... |” 


Perasaan tidak puas hati terhadap kedudukan unggul orang Melayu di dalam 
Tanah Melayu diungkit lagi dalam tahun 1936 apabila Tan Cheng Lock menghantar 
memorandum yang menyentuh isu desentralisasi kepada Setiausaha Rendah 
bagi Tanah Jajahan Inggeris. Melalui memorandum itu Tan Cheng Lock menuntut 
supaya orang Cina diberi hak untuk duduk di dalam Majlis Mesyuarat Negeri- 
Negeri Melayu Bersekutu oleh kerana dia berasa jengkel melihat majlis mesyuarat 
negeri didominasi oleh orang Melayu dan seorang Residen yang pro-Melayu; 
dan majlis itu pula berkuasa mempengaruhi penggubalan undang-undang yang 
bersangkutan dengan tanah, pendidikan dan lain-lain dasar yang dianggapnya 
akan merugikan orang Cina.” 

Jangka masa tahun tiga puluhan menampakkan pertentangan yang jelas 
antara Melayu dengan Cina. Orang Melayu pada periode tersebut meneriakkan 
slogan: “Tanah Melayu untuk orang Melayu”. Manakala orang Cina pula 
melaungkan pendirian bahawa Malaya adalah untuk bangsa “Malayan”, yakni 


144 Melayu, Nasionalisme Radikal dan Pembinaan Bangsa 


menandakan buat pertama kalinya orang Cina memperjuangkan hak kaum 
bukan bumiputera di Tanah Melayu. Pendirian Melayu-Cina yang bertentangan 
ini sebenarnya adalah akibat daripada ketakseimbangan bilangan penduduk di 
Tanah Melayu yang pada tahun 1930-an mulai mencelikkan kesedaran politik 
orang Melayu. Buat pertama kalinya dalam sejarah Tanah Melayu, orang Melayu 
telah dikejutkan secara politik apabila banci kependudukan tahun 1931 jelas 
mendedahkan hakikat bahawa bilangan penduduk Melayu di Tanah Melayu telah 
diatasi oleh bilangan penduduk kaum imigran Cina dan India dengan nisbah 44.7 
peratus Melayu lawan 39.0 peratus Cina (merangkumi angka kelahiran tempatan 
dan asing) dan 14.2 peratus India. Menjelang tahun 1931juga peratusan orang Cina 
yang lahir di Malaya telah meningkat ke angka 31 peratus, berbanding dengan 22 
peratus dalam tahun 1921. Pertambahan penduduk bukan bumiputera secara 
mendadak ini menimbulkan suasana kegawatan kepada orang Melayu. Sebagai 
akibatnya, muncullah gerakan berpersatuan dalam kalangan orang Melayu di 
setiap negeri; dan menjelang tahun 1937 Kesatuan Melayu Muda (KMM) yang 
antipenjajahan dan antikaum asing pun ditubuhkan dengan cita-cita untuk 
menjadikan Tanah Melayu sebagai sebahagian daripada wadah politik Nusantara. 

Kebimbangan terhadap penaklukan secara kelebihan angka oleh kaum 
bukan Melayu, ditambah dengan keadaan serba mundur orang Melayu di bidang 
ekonomi, pelajaran dan politik, menyebabkan para pemimpin KMM mendakyah 
gerakan untuk bersatu di dalam perjuangan mencapai Indonesia Merdeka dan 
membentuk nasion yang disebut Melayu Raya yang dianggap akan menyatukan 
semua kelompok bangsa Melayu di Nusantara. 

Kelantangan suara orang Cina di Malaya dalam memperjuangkan hak dan 
kepentingan mereka pada dasawarsa tiga puluhan telah mempertajam perasaan 
anti orang Cina dalam kalangan orang Melayu, paling tidak di kalangan elit 
vernakularnya. Melalui akhbar-akhbar Melayu sentimen kebangsaan Melayu ini 
dikumandangkan ke seluruh tanah air. Serbuan Jepun ke atas Tanah Melayu pada 
akhir 1941 telah menyebabkan bibit nasionalisme Melayu yang baru mengembang 
itu teralih kepada suatu suasana yang baru. Tidaklah menghairankan jika zaman 
pendudukan Jepun di Tanah Melayu telah membawa ketegangan kepada orang 
Melayu dari segi pendirian politiknya terhadap orang Cina. Bahkan Jepun telah 
memperalatkan gerakan nasionalisme Melayu yang baru berkembang untuk 
kepentingan peperangannya. Tetapi sikap orang Melayu yang telah “memberi 
laluan” kepada penyerbuan Jepun dengan mudah untuk menduduki Tanah 
Melayu dan seterusnya Singapura, telah membawa padah kepada orang Melayu 
sendiri apabila Jepun menyerah kalah pada 15 Ogos 1945. 

Sekembalinya tentera British ke Malaya dalam September 1945, keadaan 
politik sebelum perang yang menunjukkan gejala perkauman antara orang Melayu 
dengan Cina dan kemudiannya permusuhan itu dipertajam lagi oleh dasar Jepun 
(yang seolah-olah lebih menyebelahi orang Melayu dalam hubungannya dengan 
orang Cina), telah mencambahkan bibit-bibit permusuhan antara Cina dengan 
Melayu dan akhirnya bangkit meletus dalam bentuk pergaduhan antara kaum. 
Anggota Malayan People's Anti-Japanese Army (Tentera Anti-Jepun Rakyat 
Malaya) yang rata-rata terdiri daripada orang Cina telah menebus dendam 


Pembentukan Kebudayaan Kebangsaan 145 


terhadap orang Melayu yang pada pandangan mereka telah bekerjasama dengan 
Jepun. Tindakan orang Cina itu membawa tindak balas yang setimpal pula 
daripada orang Melayu yang akhirnya membawa ketegangan dan kekeruhan 
dalam hubungan antara Cina dengan Melayu. 

Dalam pada itu, British pula telah bertekad mahu merubah format politik 
penjajahannya dengan menukar ciri keperlembagaan, daripada Tanah Melayu 
sebagai negeri naungan British menjadi tanah jajahan mahkota Britan. Kaedah 
yang digunakan adalah dengan memperkenalkan konsep Kesatuan Malaya 
yang akan menempatkan Negeri-negeri Melayu Bersekutu, Negeri-negeri 
Melayu Tidak Bersekutu dan Negeri-negeri Selat ke dalam sebuah Kestuan 
atau Union yang bukan sahaja secara pentadbirannya dipersatukan, tetapi juga 
hak kewarganegaraan yang sama taraf akan diberikan kepada orang bukan 
bumiputera yang telah terbukti setia kepada British ketika Jepun melanggar 
Tanah Melayu dan Singapura. Ini bererti Britsh akan beranjak daripada dasar 
pro-Melayunya kepada dasar yang pro-kaum imigran yang ingin menjadikan 
Malaya sebagai tanah airnya. Ini juga bererti pengiktirafan semu British terhadap 
kedaulatan Raja-raja Melayu akan diluputkan. 

Sikap British yang demikian itu memang bukan lahir dengan tiba-tiba, kerana 
semenjak Jepun mula memerintah Malaya lagi, para pegawai di Pejabat Kolonial 
di London telah pun mengatur rancangan untuk merekayasa bentuk penjajahan 
yang baru dengan memberi pertimbangan istimewa kepada keadaan kaum- 
kaum imigran Cina dan India yang sejak satu dasawarsa telah melaung-laungkan 
tuntutan hak politik mereka.” Pertimbangan British itu mendapat ransangan 
pula daripada dua orang Melayu yang sedang berada di India, iaitu Tengku 
Mahyiddeen dan Mohd. Suffian Hashim, yang pada April 1943 telah menggesa 
supaya diwujudkan “kewarganegaraan Malaya” yang akan memberi hak kepada 
semua bangsa yang tinggal di Malaya (dan dengan itu melepaskan rupa bangsa 
mereka sebelumnya. Menurut Mahyiddeen, pemberian hak kewarganegaraan 
itu akan membolehkan orang Cina dan India memiliki hak politik dan sebagainya, 
sama seperti orang Melayu. Tengku Mahmood Mahyiddeen juga mengusulkan 
penubuhan sebuah “Dewan Perhimpunan Malaya” yang anggotanya terdiri 
daripada orang Melayu dan bukan Melayu yang sama banyaknya.”*? Suffian sendiri 
menganggap bahawa pemberian kewarganegaraan itu akan menyelesaikan apa 
yang disebut “masalah Cina”. 

Selain daripada itu, pegawai-pegawai di Pejabat Kolonial juga telah 
menerima desakan dari Tan Cheng Lock yang juga telah mencari suaka di India 
sebaik sahaja Jepun menakluki Tanah Melayu dan Singapura. Tan Cheng Lock 
telah pada November 1943 mengirimkan memorandum kepada kerajaan British di 
London agar “persamaan hak dari segi politik, ekonomi dan sebagainya diberikan 
kepada semua bangsa-bangsa yang merangkumi penduduk Malaya.” Tan juga 
menegaskan bahawa pada tahun 1940 majoriti penduduk Malaya bukanlah 
orang Melayu. Dia juga mengingatkan bahawa daripada sejumlah 2, 300, 000 
orang Melayu, separuh daripadanya adalah imigran dari Indonesia dan mereka 
itu “bukanlah benar-benar Melayu.”” 


146 Melayu, Nasionalisme Radikal dan Pembinaan Bangsa 


Peluang untuk mendapatkan hak politik menjadi terbuka luas kepada bangsa 
bukan bumiputera apabila British memperkenalkan gagasan Malayan Unionnya 
pada 1 April 1947. Tetapi lantaran bantahan yang habis-habisan daripada orang 
Melayu, gagasan itu akhirnya ditarik balik dan digantikan dengan pembentukan 
Persekutuan Tanah Melayu. 

Pada awal 1950-an apabila British menunjukkan kecenderungan untuk 
mempersiapkan Malaya bagi penyerahan hak bekerajaan sendiri dengan 
menggalakkan kerjasama antara kaum, khasnya di tahap politik, Dato' Onn 
Jaafar yang menyedari pentingnya UMNO memprakarsai upaya menjadikan 
UMNO sebagai parti berbilang kaum (tetapi dengan syarat orang Melayu sendiri 
sebagai penentu dasar dan pembentuk citra nasion Malaya yang majmuk itu), 
telah memulakan pendekatan politik berbilang kaum. Dato' Onn menginginkan 
agar UMNO membuka keahliannya kepada orang bukan Melayu.” Kegagalannya 
di dalam UMNO telah menyebabkan dia kemudiannya berusaha melanjutkan 
pendekatan politik berbilang kaum melalui Independence of Malaya Party” yang 
dilancarkannya pada 16 September 1951. 

Sepeninggalan Dato' Onn, kepemimpinan UMNO telah diambil alih oleh 
Tunku Abdul Rahman. Tunku telah menemui formula baru dengan membentuk 
koalisi atau perikatan UMNO-MCA yang bererti menerima hakikat parti-parti 
perkauman mewakili kaum masing-masing; konsep koalisi yang berasaskan 
kerjasama secara muafakat akhirnya menjadi asas politik antara kaum yang 
diamalkan oleh Barisan Nasional hingga ke hari ini. Formula ini ternyata berjaya 
menarik sokongan rakyat Malaya dan sekali gus melemahkan perjuangan IMP 
untuk menyaingi UMNO. 

Dalam pada itu, pada suku perama tahun 1950 orang Melayu yang masih 
memperjuangkan sebuah Malaya Merdeka yang berasaskan kewarganegaraan 
Melayu dan pembentukan nasion yang berteraskan Melayu, telah cuba 
menghidupkan semangat Parti Kebangsaan Melayu Malaya melalui Barisan 
Kebangsaan Melayu yang dipimpin oleh Dr. Burhanuddin Al Helmy.3* 

Adanya gerakan yang ingin menjaga kepentingan politik dan hak 
kebumiputeraan Melayu ini menyebabkan UMNO, atas desakan para ahlinya, 
menjadi sangat prihatin terhadap isu menjaga citra Malaya sebagai negeri Melayu, 
tetapi menerima hakikat dan kenyataan bahawa orang bukan Melayu pun perlu 
diterima dan diakui sebagai warganegara Malaya yang bakal merdeka. Oleh 
yang demikian, dalam rundingan antara UMNO dan MCA, isu-isu dasar seperti 
bahasa Melayu perlu diterima sebagai Bahasa Kebangsaan, dan raja-raja Melayu 
mempunyai kedudukan yang terjamin, serta keistimewaan kedudukan orang 
Melayu sebagai bangsa peribumi atau bumiputera Tanah Melayu diperakui, 
tidaklah dapat ditolak ansur. UMNOpun menerima hakikat bahawa orang Cina 
dan India perlu diberikan hak sebagai warganegara dengan syarat-syarat yang 
tidak terlalu longgar. 

Di pihak orang Cina, yang merupakan golongan terbesar yang mewakili 
kaum bukan bumiputera, mereka seboleh mungkin ingin melunturkan simbol 
keperibumian orang Melayu di samping cuba mengukuhkan kedudukan bangsa, 


Pembentukan Kebudayaan Kebangsaan 147 


kebudayaan dan bahasa mereka.*' Oleh yang demikian, perjuangan masyarakat 
Cina dari kelompok manapun pada tahun-tahun 1950-an menjelang kemerdkaan, 
ialah untuk menegakkan asas dasar penggunaan pelbagai bahasa di tingkat 
yang rasmi dalam politik Malaya. Ini bermakna mereka memperjuangkan dasar 
“multi-lingualism” sebagai langkah mengelakkan pembentukan nasion Malaya 
merdeka yang menampilkan citra keMelayuan, yang berpijak pada polity Melayu 
dan latar belakang sejarahnya. Dalam bentuk tawar-menawar yang digunakan 
sebagai pendekatan oleh UMNO dan MCA pada tahun 1950-an, isu yang paling 
sukar diterima oleh MCA yang mewakili semua orang Cina ialah isu bahasa 
Melayu sebagai bahasa rasmi dan Bahasa Kebangsaan. Tersimpul dengan isu ini 
ialah dasar pendidikan yang akan menjadi asas perpaduan kaum dan selanjutnya 
pembinaan nasion. 

Pertama kali soal dasar pendidikan ini muncul di Tanah Melayu ialah pada 
tahun 1949 apabila Jawankuasa Perhubungan Kaum (Communities Liaison 
Committee) mencadangkan bahawa “pengajaran bahasa Melayu dan Inggeris 
hendaklah diwajibkan di semua sekolah Kerajaan dan sekolah rendah bantuan 
Kerajaan.” 

Langkah pertama kerajaan British untuk memikirkan secara serius dasar 
pendidikan sebagai asas atau fondasi bagi pembinaan nasion ialah dengan 
melantik sebuah jawatankuasa yang dipengerusikan oleh L.J. Barnes, Pengarah 
Latihan Sosial Universiti Oxford, untuk mengkaji sama ada cukup atau tidak 
kemudahan pendidikan yang disediakan untuk orang Melayu. Selain pengerusinya, 
jawatankuasa ini dianggotai oleh 9 orang Melayu dan 5 Eropah. “Laporan yang 
dihasilkan oleh jawatankuasa ini, yang kemudiannya dikenali sebagai Laporan 
Barnes, ternyata mempunyai wawasan mengenai pembinaan “nasion' Malaya 
dengan cara berikhtiar supaya kaum bukan Melayu diterapkan dengan nilai-nilai 
kemalayaan. Menurut laporan itu, orang Melayu telah diperhambakan dari segi 
ekonomi di dalam negara mereka sendiri, sedangkan masyarakat British dan kaum- 
kaum imigran yang lain semakin bertambah makmur sehingga menguasai semua 
bidang kecuali pentadbiran. Kalaupun orang Melayu mahukan pendidikan mereka 
sebenarnya tidak mampu; pada hal anak-anak kaum imigran Cina dan India telah 
mengambil kesempatan sepenuhnya daripada upaya British mengembangkan 
pendidikan.** Dalam hujahnya mengenai pembinaan masyarakat Malaya yang 
bersatu padu, Jawatankuasa Barnes itu menyarankan agar diwujudkan pada 
akhirnya hanya satu jenis persekolahan, yakni Sekolah Kebangsaan, yang di 
peringkat pendidikan rendah wajib menggunakan bahasa Melayu dan Inggeris: 


(...| sekolah rendah |... | haruslah digunakan sebagai alat untuk membina 
suatu rupabangsa (nationality) Malaya yang sepunya, berasaskan elemen- 
elemen yang wujud di kalangan penduduk yang menganggap Malaya sebagai 
tanah air mereka yang tetap dan sebagai tumpuan taat setia mereka |... | 
langkah pertama kami ialah mempersoalkan (perlunya) |... | mengekalkan 
sekolah vernakular yang berasingan, walau dari suku bangsa apapun, dan 
sebaliknya mencadangkan satu jenis sekolah rendah yang terbuka kepada 
murid-murid dari semua bangsa dan diajar oleh guru-guru berbangsa apapun, 


148 Melayu, Nasionalisme Radikal dan Pembinaan Bangsa 


asalkan sahaja guru-guru tersebut mempunyai kelayakan yang patut dan 
menjadi warga negara Persekutuan.* 


Sekolah Kebangsaan yang disyorkan itu disarankan supaya menggunakan hanya 
bahasa Melayu dan Inggeris kerana menurut laporan jawankuasa tersebut sekolah 
yang ditanggapi adalah: 


|...| sebuah sekolah kewarganegaraan, sekolah pembinaan nasion. Kami 
telah meletakkan kedwibahasaan dalam bahasa Melayu dan Inggeris sebagai 
objektifnya kerana kami yakin bahawa semua ibubapa yang menganggap 
Malaya sebagai tempat bermastautinnya yang tetap dan sasaran kesetiaannya 
yang tidak berbelah bagi akan bergembira membiarkan anak-anak mereka 
dididik dalam kedua-dua bahasa itu. Jika ada ibubapa yang tidak menyenangi 
mengenai ini, ketidaksenangan mereka itu bolehlah dianggap sebagai tanda 
bahawa mereka tidak menganggap Malaya (sebagai tanah air merekal. 
Sebaliknya pula, semua ibubapa bukan Melayu yang menerima kemudahan- 
kemudahan ini, dan (sanggup| mengenepikan keterikatan mereka pada 
bahasa-bahasa vernakular demi kepentingan pemersatuan sosial yang baru, 
adalah berhak untuk dialu-alukan tanpa keberatan oleh orang Melayu sebagai 
pembina bersama dan warga negara sesama.?* 


Reaksi orang Cina terhadap laporan tersebut tentulah tidak sukar diagak. Mereka 
telah mengkritik laporan itu habis-habisan dan menuduhnya sebagai sarat dengan 
sentimen nasionalisme Melayu. Mereka dengan lantang membidas usaha hendak 
menutup sekolah-sekolah Cina. Pada 25 Ogos 1951 guru-guru dari sekolah- 
sekolah Cina telah mendirikan United Chinese School Teachers Association atau 
UCSTA (Persatuan Guru-guru Sekolah Cina Bersatu) bagi melancarkan gerakan 
menentang perlaksanaan Laporan Barnes. Bagi menenangkan keadaan, British 
kemudiannya bertindak menubuhkan satu lagi jawatankuasa yang dianggotai oleh 
dua orang Cina Amerika, Dr. William P. Fenn dan Dr. Wu Teh-Yau. Jawatankuasa 
ini cuba melihat bagaimana boleh dijambatani sistem persekolahan yang bersifat 
perkauman dengan menekankan penggunaan bahasa Inggeris dan Melayu 
sebagai bahasa pengantar dan bahasa-bahasa lain sebagai mata pelajaran 
pilihan. Tetapi untuk meredakan kemarahan orang Cina Jawatankuasa Fenn-Wu 
mencadangkan agar sekolah Cina di beri tempat yang wajar di dalam sistem 
pendidikan. Namun demikian, jawatankuasa ini juga menyokong matlamat 
pembinaan nasion dan menyarankan antara lain: 


(|... |tidak ada faedah sebenarnya bagi kebudayaan Cina untuk mengekalkan 
bentuk ataupun kaedah-kaedah dan isi kandungan sekolah-sekolah di negeri 
Cina. Politik asing dalam bentuk apa juapun, haruslah disingkirkan daripada 
sekolah-sekolah Cina, dan buku-buku teks yang sesuai untuk kegunaan di 
Malaya perlulah dikeluarkan.* 


Laporan Fenn-Wu itu, walau bagaimanapun, beranggapan bahawa satu 
kebudayaan Malaya yang baru hanya boleh tercipta setelah berlakunya 


Pembentukan Kebudayaan Kebangsaan 149 


pengadunan dan percampuran secara semulajadi antara elemen-elemen budaya 
yang berbagai-bagai, dan ini akan memakan waktu. 

Persoalan pendidikan ini seterusnya mendapat perhatian Majlis 
Perundangan Persekutuan yang telah membentuk sebuah jawatankuasa yang 
diketuai oleh E.E.C. Thuraisingham bagi mengkaji persoalan pendidikan secara 
menyeluruh. Hasil kajian jawatankuasa ini yang juga mengambil kira saranan- 
saranan yang dibuat oleh Laporan Barnes, kemudiannya telah dimasukkan ke 
dalam Ordinan Pendidikan 1952. Ordinan ini menggariskan perlaksanaan suatu 
sistem Sekolah Kebangsaan dengan bahasa Melayu dan Inggeris dijadikan sebagai 
bahasa pengantar; tetapi ordinan itu juga menyebut bahawa pengajaran bahasa 
vernakular yang lain (Cina dan Tamil) akan dibenarkan jika terdapat sekurang- 
kurangnya 15 orang murid menghendakinya. 

Tidak menghairankan, Ordinan Pendidikan 1952 pun dilihat sebagai ancaman 
terhadap bahasa Cina dan justeru kerana itu ia ternayata mendapat tentangan 
hebat daripada masyarakat Cina. Walaupun MCA yang mempunyai wakil di dalam 
jawatankuasa Thuraisingham telah pada mulanya menyatakan rasa puas hatinya 
terhadap laporan jawatankuasa itu, namun amat jelas kemudiannya ia dikecam 
hebat oleh para ahli parti itu. 

Namun demikian, usaha menjadikan dasar pendidikan sebagai asas utama 
bagi pembinaan nasion ternyata tidak dapat diabaikan oleh mana-mana pihak 
walau dari kaum apapun, kerana realiti yang ada di Malaya pada waktu itu ialah 
bahawa kemerdekaan tidak mungkin tercapai jika tidak ada kerjasama antara 
kaum terutamanya antara orang Melayu dan Cina. Menyedari akan kenyataan 
inilah yang menyebabkan MCA dan masyarakat Cina umumnya akhirnya terpaksa 
menerima Ordinan Pendidikan 1952 itu. Namun, di kalangan kebanyakan orang 
Cina, mereka tetap merasa tidak puas hati terhadap usaha menjadikan bahasa 
Melayu dan Inggeris sebagai bahasa pengantar sistem pendidikan di Tanah 
Melayu. Kedinginan sikap yang ditunjukkan oleh masyarakat Cina akhirnya 
menjadi salah satu daripada sebab utama mengapa Ordinan Pendidikan 1952 
gagal dilaksanakan secara sempurna kemudiannya. 

Keprihatinan orang Cina terhadap pendidikan Cina sekali lagi menjulang 
apabila pada tahun 1953 timbul usaha di kalangan masyarakat itu untuk mendirikan 
sebuah universiti berbahasa Cina. Usaha menubuhkan Universiti Nanyang di atas 
sebidang tanah yang diwakafkan oleh Persatuan Hokkien di Singapura, bukan 
sahaja mendapat dukungan dan sokongan kewangan orang Cina kebanyakan 
tetapi juga dari kalangan para dermawan Cina ternama seperti Tan Lark Sye dan 
Aw Boon How dan juga pertubuhan-pertubuhan Cina seperti Dewan Perniagaan 
Cina, Malayan Chinese Association dan juga persatuan atau guil-guild Cina, baik 
yang berada di Singapura mahupun di Tanah Melayu. 

Menjelang tahun 1955, walau bagaimanpun, ketika parti Perikatan sedang 
rancak membuat persiapan untuk memperoleh kemerdekaan Tanah Melayu, MCA 
dengan didampingi oleh beberapa persatuan Cina telah mengadakan rundingan 
dengan UMNO untuk mengetengahkan pandangan orang Cina agar bahasa 
Cina dijadikan sebagai salah satu bahasa rasmi di dalam sebuah Malaya yang 


150 Melayu, Nasionalisme Radikal dan Pembinaan Bangsa 


merdeka.** Tunku Abdul Rahman Putra yang menegaskan pandangan UMNO 
telah menolak permintaan pertubuhan-pertubuhan Cina itu. UMNO sebagai 
tulang belakang parti Perikatan merasakan bahawa bahasa Melayu sebagai 
bahasa pengantar pendidikan dan bahasa rasmi dalam Malaya yang merdeka 
tidak dapat dikompromikan. 

Menjelang pilihanraya 1955 dan justeru kerana keperluan anggota-anggota 
parti Perikatan bekerjasama untuk menghadapi pilihanraya Persekutuan maka 
mahu tidak mahu MCA terpaksa akur dengan pandangan bahawa pembentukan 
suatu masyarakat Malaya yang bersatu padu perlu diutamakan dan untuk tujuan 
tersebut disedari juga akan betapa pentingnya usaha membentuk sebuah sistem 
pendidikan kebangsaan. Sementelahnya pula ketika menghadapi pilihanraya 1955 
itu, bilangan majoriti pengundi yang sah layak memilih adalah terdiri daripada 
orang Melayu.?*? Oleh yang demikian, Perikatan telah bersepakat memasukkan 
ke dalam manifesto parti Perikatan janjinya untuk menubuhkan satu jenis 
Sekolah Kebangsaan yang akan dapat diterima oleh semua rakyat Malaya yang 
akan mengisi keperluan mereka dalam “memupuk pembangunan kebudayaan, 
ekonomi dan sosial mereka sebagai sebuah nasion |... )** Turut dijanjikan oleh 
manifesto tersebut ialah menjadikan bahasa Melayu sebagai Bahasa Kebangsaan 
di samping membenarkan bahasa-bahasa kaum yang lain dikekalkan. 

Selepas tertubuhnya Kerajaan Persekutuan di bawah pimpinan Tunku 
Abdul Rahman sebagai Ketua Menteri, perhatian kepada isu pendidikan terus 
diberi keutamaan. Pada tahun 1956, sebuah jawatankuasa yang diketuai oleh 
Dato Abdul Razak bin Hussein telah ditubuhkan. Tujuan penubuhannya ialah bagi 
melaksanakan janji yang dibuat oleh Perikatan ketika menghadapi pilihanraya 1955. 

Laporan yang dihasilkan oleh Jawatankuasa itu, yang lebih dikenali sebagai 
Laporan Pelajaran Razak, telah mengambil kira pandangan-pandangan yang 
dikemukakan oleh Laporan Barnes, Fenn-Wu dan Thuraisingham. Laporan Razak 
menekankan betapa pentingnya sukatan pelajaran sekolah-sekolah di Malaya 
disamakan demi untuk mencapai perpaduan kaum. Menurut laporan itu juga, 
walaupun bahasa Melayu akan pada akhirnya, menjadi Bahasa Kebangsaan dan 
bahasa pengantar di sekolah-sekolah, namun bahasa Inggeris, Cina dan Tamil 
akan terus digunakan. Sekolah Cina dan Tamil yang berasingan akan dibenarkan 
wujud sehinggalah ke suatu masa apabila lahir konsensus untuk mewujudkan 
hanya Sekolah Kebangsaan sahaja. 

Tetapi sekali lagi reaksi masyarakat Cina menunjukkan konsistensinya. 
Kepada kebanyakan orang Cina Laporan Pelajaran Razak adalah bertujuan untuk 
menghapuskan sekolah Cina dan juga Tamil yang menggunakan bahasa pengantar 
Cina dan juga Tamil. Melalui pertubuhan-pertubuhan Cina yang berpengaruh 
mereka juga menentang cadangan Laporan Razak yang menetapkan bahawa 
hanya bahasa Melayu dan Inggeris sahaja dibenarkan di dalam peperiksaan 
umum dan peperiksaan untuk tujuan memasuki perkhidmatan awam kerajaan. 
Mereka mempertahankan hak untuk mengizinkan murid-murid Cina mengambil 
peperiksaan dalam bahasa Cina. Penafian hak ini dianggap oleh pertubuhan 
seperti Persatuan Guru-Guru Sekolah Cina Bersatu (UCSTA) dan Jawatankuasa 


Pembentukan Kebudayaan Kebangsaan 151 


Pengurusan Sekolah Cina Se Malaya (All-Malaya Chinese Schools Management 
Committee), iaitu dua buah pertubuhan Cina yang sangat lantang dan gigih 
memperjuangkan kepentingan bahasa dan kebudayaan Cina, sebagai upaya 
untuk meremehkan penggunaan bahasa Cina. 

Walaupun MCA mempunyai wakil dalam jawatankuasa penggubalan 
Laporan Pelajaran Razak, masyarakat Cina telah mengkritiknya dengan lantang 
dan menuduh MCA bersubahat mengorbankan kepentingan dan kebudayaan 
Cina di Malaya.” Bahkan terdapat juga rasa tidak puas hati di kalangan ahli-ahli 
MCA sendiri dan hakikat ini memaksa MCA mengadakan sebuah Jawatankuasa 
Pendidikan Pusat yang ditugaskan mengkaji implikasi daripada Laporan Razakitu. 

Hasil daripada kajian tersebut memperlihatkan pada bulan Februari 1957 
jawatankuasa itu menolak bahagian yang melibatkan sekolah Cina dalam Laporan 
Razak. Tetapi pemimpin kanan MCA yang menyedari bahawa penolakan MCA 
terhadap laporan itu akan mengusutkan hubungan antara MCA dan UMNO, dan 
akan membawa padah pula dari segi usaha mendapatkan kemerdekaan, telah 
memilih jalan yang sederhana. Pada masa laporan itu dibentangkan ternyata 
tidak ada bangkangan daripada ahli-ahli MCA dan akhirnya Ordinan Pendidikan 
1957 pun diluluskan oleh Majlis Undangan Persekutuan. Betapapun demikian, 
perasaan tidak puas hati tetap membara di kalangan anggota masyarakat Cina 
umumnya, dan kejengkelan mereka itu mereka tunjukkan di dalam pilihanraya 
kecil yang diadakan di kawasan Mengelembu, Ipoh pada tahun 1957 ekoran 
perletakan jawatan wakil MCA, Leong Yew Koh, yang telah dilantik menjadi 
Gabenor negeri Melaka. D.R. Seenivasagam, calon Parti Progresif Rakyat, telah 
mengalahkan calon Perikatan dengan mudah dan jelas isu bahasa dan Dasar 
Pendidikan telah menentukannya. 

Perasaan tidak puas hati terhadap Dasar Pendidikan kerajaan Perikatan yang 
diasaskan pada Laporan Razak itu jelas menimbulkan kegelisahan di kalangan 
ahli-ahli MCA setelah Malaya merdeka. Pada tahun 1958, rasa tidak puas hati 
para pemimpin MCA ditunjukkan pula terhadap kepemimpinan Tan Cheng 
Lock dengan menggulingkannya sebagai Presiden di dalam Persidangan Agung 
MCA tahun itu. Di persidangan itu, Dr. Lim Chong Eu, seorang yang dianggap 
lebih akrab dan peka kepada perasaan dan sentimen orang Cina, serta lebih 
mendapat kepercayaan dan sokongan guild-guild Cina, dan justeru itu dianggap 
akan lebih tegas dalam hal-hal yang melibatkan masyarakat Cina, telah dipilih 
sebagai Presiden. Tetapi ternyata pula pendirian Lim Chong Eu pada zaman itu 
menyebabkan hubungan MCA dengan UMNO menjadi begitu formal sifatnya 
dan pada tahun 1959 menjelang pilihanraya kebangsaan, hubungan itu menjadi 
semakin tegang akibat tindak-tanduk MCA di bawah kepemimpinannya.*” 

Keprihatinan masyarakat Cina terhadap persoalan bahasa, pendidikan dan 
kebudayaan Cina tetap ampuh sejak zaman negara ini mencapai kemerdekaannya. 
Bahkan sepanjang waktu negara ini bergulat dengan persoalan pembinaan nasion 
dan cuba mewujudkan jatidiri negara yang berasaskan sejarah dan kepribumian 
bangsa-bangsa bumiputera negara ini serta faktor budaya alam Melayu, maka 
segigih itu pula masyarakat Cina terus mempertahankan ciri-ciri keterasingan 


152 Melayu, Nasionalisme Radikal dan Pembinaan Bangsa 


budaya bagi kaum mereka dengan mengemukakan kerangka masyarakat majmuk 
yang “berbilang bahasa dan berbilang kebudayaan”. Oleh yang demikian setiap 
kali dasar pendidikan dibahas, kaji semula, pinda dan/atau dirubah, para pendidik 
dan budayawan aliran Cina akan bahu-membahu bersama pemimpin politik 
mereka untuk menegakkan keadaan yang sedia ada. 

Kegigihan mempertahankan kebudayaan dan bahasa Cina ini sebenarnya 
merupakan sumbangan jitu masyarakat Cina Malaysia dalam mencitrakan bentuk 
dan sifat Kebudayaan Kebangsaan Malaysia yang pada pandangan masyarakat 
ini hendaklah bercirikan gabungan kebudayaan-kebudayaan berbagai etnik dan 
rencam sifatnya, sama seperti kehadiran parti-parti politik berbagai kelompok 
etnik dalam gabungan parti politik yang berasaskan konsep perikatan atau koalisi. 
Parti-parti perkauman ini cuba mencari titik pertemuan di dalam sesuatu ideologi 
hanya apabla ia tidak menjejaskan kepentingan suku-suku kaum terbesar. 

Justeru kerana itu, tidaklah menghairankan apabila pada 27 Mac 1983 
masyarakat Cina Malaysia telah mengambil daya usaha mengadakan satu Kongres 
Kebudayaan Cina sebagai respons kepada himbauan Kementerian Kebudayaan, 
Belia dan Sukan dalam tahun 1981 agar kaum-kaum di Malaysia memberikan 
pandangannya terhadap usaha mengulangkaji Dasar Kebudayaan Kebangsaan. 
Kongres itu dihadiri oleh 13 pertubuhan negeri yang terdiri daripada guild-guild 
dan persatuan-persatuan Cina, Persatuan Jawatankuasa Sekolah Cina Malaysia 
Bersatu atau UCSCAM (United Chinese School Committees Association of 
Malaysia, sarjana dan budayawan Cina. Kongres itu telah menghasilkan sebuah 
memorandum yang “membantah dasar-dasar Kebudayaan Kebangsaan yang 
berasaskan 3 prinsip” seperti yang diputuskan oleh Kongres tahun 1971. Sebuah 
memorandum yang dihasilkan oleh kongres tersebut sebaliknya mengemukakan 
satu alternatif yang berasaskan 4 prinsip bagi pembinaan sebuah Kebudayaan 
Kebangsaan, iaitu: 

1... Unsur-unsur halus dari kebudayaan setiap komuniti etnik hendaklah 
dijadikan asas Kebudayaan Kebangsaan. 

2. Garis panduanke arah penubuhan suatu kerangka nilai kebudayaan sepunya 
adalah demokrasi, sains, pemerintahan undang-undang dan patriotisme. 

3. Nilai-nilai budaya yang sepunya hendaklah diungkapkan melalui bentuk- 
bentuk yang multietnik. 

4.  Prosespembentukan Kebudayaan Kebangsaan hendaklah konsisten dengan 
prinsip persamaan bagi semua kumpulan etnik dan kaedah berunding secara 
demokratik. 


Secara lahiriah empat prinsip alternatif yang dikemukakan oleh Kongres 
Kebudayaan Cina itu mungkin tidak terlalu sukar diterima oleh kaum peribumi. 
Hanyalah kesamaran pada prinsip keempat itu boleh ditafsirkan bahawa 
masyarakat Cina mahukan persamaan dengan bangsa-bangsa peribumi tetapi 
tidak mahu menerima hakikat bahawa mereka perlu pula tidak merintangi 
upaya menggalakkan pengasimilasian unsur-unsur budaya dari kalangan semua 
penduduk Malaysia dengan berpandukan 3 prinsip yang diutarakan oleh Kongres 


Pembentukan Kebudayaan Kebangsaan 153 


Kebudayaan Kebangsaan 1971. Prinsip “berunding secara demokratik” juga 
agak kabur kerana bagaimanakah pembentukan Kebudayaan Kebangsaan itu 
dirundingi secara demokratik? Apakah ia berasaskan bilangan majoriti penduduk? 
Jika angka majoriti dijadikan asas maka tidaklah luarbiasa jika kebudayaan alam 
Melayu yang pada dasarnya dihayati oleh semua kelompok bumiputera di 
Malaysia dijadikan teras. Apakah waajar orang Cina dan kaum imigran yang lain 
terus-menerus menuntut agar dibiarkan kebudayaannya yang asing atau imigran 
sifatnya diamalkan supaya jatidirinya sebagai “bangsa sing” itu dikekalkan di 
dalam negeri yang diangkat atau diadopsinya?” 

Namun demikian, seyogia pula diingati bahawa pihak peribumi, khasnya 
orang Melayupun amat perlu memperjelaskan lagi apakah yang dimaksudkan 
dengan prinsip yang pertama itu. Apakah “kebudayaan rakyat asal rantau ini” 
harus merangkumi unsur-unsur kebudayaan yang “feudal', yang kolot, anti- 
kemajuan dan korup? Atau mungkin ia bermaksud membentuk suatu kebudayaan 
kebangsaan yang sifatnya berasaskan unsur-unsur yang terdapat di dalam 
kebudayaan rumpun Melayu? 

Orang Melayu pun perlu menghadapi kenyataan bahawa model politik 
tawar-menawar dan tolak-ansur yang telah terserap ke dalam jalinan fabrik sosial 
Malaysia kini (dan ini terbayang dalam ucapan dan perbuatan para pemimpin 
politik Melayu beberapa tahun kebelakangan ini) nampak sangat mencerminkan 
pembangunan budaya yang terpisah-pisah dan sendiri-sendiri. Hakikat pengizinan 
kewujudan sekolah vernakular yang berasingan adalah contoh yang jelas.” Ini 
tidak bermakna bahawa gejala keterpisahan fizikal, sosial dan politik di kalangan 
bangsa-bangsa di Malaysia adalah sesuatu yang patut digalakkan terus-menerus. 
Tetapi dalam keadaan di mana elit politik bumputera dan kelas menengah 
atas Melayu tidak begitu berminat atau setidak-tidaknya, tidak menghiraukan 
persoalan Kebudayaan Kebangsaan, bahkan dalam gaya kehidupan, pertuturan 
dan kecelikan (literacy) budayanya lebih cenderung ke Barat, maka usaha 
pembentukan Kebudayaan Kebangsaan mahu tidak mahu terpaksa diserahkan 
kepada evolusi sejarah. 

Dua puluh tahun setelah diadakan Kongres Kebudayaan Kebangsaan, 
Dr. Mahathir Mohamad memperkenalkan pula konsep “pembinaan bangsa 
Malaysia” seperti yang terungkap dalam ucapannya yang menggalurkan masa 
depan Malaysia menjelang tahun 2020. Dr. Mahathir mengungkapkan harapannya 
agar menjelang tahun itu akan lahir suatu “bangsa Malaysia” yang memiliki 
perspektif keMalaysiaan dari segala segi dan lapangan kehidupan. Perspektif yang 
dibayangkan itu nampaknya menuju kepada pengiktirafan ciri-ciri kemajmukan 
kebudayaan yang diharap akan menjadi “kebudayaan bangsa Malaysia” yang 
bersifat pelbagai.” 

Proses integrasi budaya bukanlah tiada langsung berlaku di Malaysia. Di 
Sabah integrasi kaum lebih mudah berlaku, khasnya antara orang Cina dengan 
Dusun atau antara beberapa suku kaum yang lain. Ganjaran dalam bentuk undang- 
undang yang membolehkan orang Cina yang berkahwin dengan Dusun atau 
sebarang suku peribumi lain mendapat hak pemilikan tanah peribumi atau hak 


154 Melayu, Nasionalisme Radikal dan Pembinaan Bangsa 


membeli unit Amanah Saham Bumiputera adalah salah satu pendorong dalam 
proses ini. Tambahan pula perkahwinan campur antara orang Cina dan Dusun 
memberikan hak dan status peribumi kepada suku kaum kacukan, seperti Sino- 
Kadazan. Dan di Sabah suku kaum inilah yang semakin menonjol di kalangan elit 
ekonomi dan politik yang mewakili kaum Kadazan.“ 

Jika orang Cina di Thailand boleh dijadikan contoh, proses integrasi dan 
asimilasi etnik dan budaya lebih mudah berlaku di kalangan orang Cina Siam, 
bahkan lebih berjaya, justeru kerana tiada hambatan keagamaan. Pendekatan 
secara “ganjaran dan denda” yang digunakan oleh masyarakat Thai telah berjaya 
mengasimilasikan orang Cina. Bangsa Thai memberi ganjaran dalam bentuk 
memberikan kesaksamaan hak dalam kebudayaan nasional dan politiknya kepada 
orang Cina yang mengadopsi atau mengambil identiti Thai, termasuk bahasa 
dan kebudayaannya. Bangsa Thai juga mengenakan “denda' kepada mereka 
yang ingin kekal sebagai orang Cina baik dari segi praktik kebahasaan mahupun 
kebudayaannya. Selain itu bangsa Thai juga memberi kemudahan kepada orang 
Cina untuk memperoleh pendidikan Thai tetapi mengenakan sekatan terhadap 
golongan yang ingin mendapatkan pendidikan Cina. Dasar seperti ini tentulah 
mempercepatkan akulturasi budaya dan mempermudahkan asimilasi.*? 

Pada hari ini orang Cina di Thailand adalah dianggap “bangsa Thai yang 
berketurunan Cina”; bahkan di Thailand juga orang Cina boleh mengekalkan 
identiti etnik Cinanya sambil memegang identiti nasional Thai. Identiti bergandaini 
dapat dipegang justeru kerana bangsa Thai mendefinisikan identiti kebangsaannya 
dari segi politik, kebudayaan dan ideologi. Seseorang warga negara Thai wajib 
menghayati ideologi negara yang merangkumi kesetiaan kepada nasion, agama 
(yakni agama Buddha) dan raja Thai. Di Thailand orang Cina bebas mengamalkan 
adat para leluhur mereka tetapi di samping itu mereka juga menyerap kebudayaan 
Thai dalam kehidupan sehari-hari mereka. 

Di Malaysia, harus diakui perancangan Kebudayaan Kebangsaan adalah 
sesuatu yang amat rumit. Suatu hal yang menyukarkan juga ialah bahawa 
tidak tercatat di mana-mana di dalam Perlembagaan Malaysia tentang perkara 
Kebudayaan Kebangsaan. Kalaupun ada semangat yang tersirat ia hanyalah 
tersimpul dalam Dasar Bahasa Kebangsaan dan Dasar Pendidikan negara. 
Walaupun bahasa merupakan komponen yang signifikan dalam upaya memmbina 
suatu kebudayaan kebangsaan, namun perancangan bahasa sebagai asas 
pertimbangan dalam pembinaan nasion pun telah menempuh dugaan yang 
banyak dan menyulitkan; dan dewasa ini ia malah sedang melalui jalan yang sangat 
payah pula setelah bahasa Inggeris, secara praktiknya, mengambil alih peranan 
bahasa kebangsaan sebagai bahasa komunikasi di bidang keintelektualan, 
ekonomi dan perdagangan. 

Bahawa isu Kebudayaan Kebagsaan pada hari ini tidak lagi dianggap begitu 
penting dan oleh yang demikian, secara perbandingan, tidaklah mendapat 
perhatian yang utama seperti Bahasa Kebangsaan, juga terbukti dengan beberapa 
petunjuk daripada kepentingan kerajaan Dr. Mahathir Mohamad yang membawa 
isyarat bahawa kepelbagaian dan kerencaman kebudayaan masyarakat majmuk 
adalah ditoleransi sehingga ke peringkat acara rasmi. Pelaksanaan dasar yang 


Pembentukan Kebudayaan Kebangsaan 155 


lebih terbuka terhadap penampilan kebudayaan Cina dan Tamil etnik nampaknya 
juga tidak memancing bantahan atau sanggahan orang Melayu pada umumnya. 

Sejarah pembentukan bangsa Malaysia telah melalui jalan yang berliku-liku. 
Kehadiran berbagai suku bangsa yang nenek moyangnya dari kaum imigran yang 
datang ke tanah air ini telah membawa tradisi dan elemen-elemen budayanya 
yang asing sifatnya apabila dilihat dalam konteks kebudayaan setempat dan 
rantau kepulauan Melayu. Kini keturunan kaum imigran itu mahu mengekalkan 
terus identiti kebudayaan masing-masing. Persoalan ini rapat kaitannya 
dengan perlumbaan dan persaingan politik yang telah berlaku sejak zaman 
pasca perang dunia kedua, bahkan sejak tahun 1930-an lagi apabila orang Cina 
mendapati bilangan kaum imigran telah mengatasi bilangan penduduk Melayu di 
Semenanjung Tanah Melayu. Kira-kira sejak beberapa belas tahun yang lalu suara 
keturunan kaum imigran ini, terutamanya orang Cina, semakin lantang menuntut 
agar mereka tidak dipaksakan menerima konsep Kebudayaan Kebangsaan 
yang berasaskan prinsip-prinsip yang dinyatakan pada permulaan makalah ini. 
Berdasarkan kenyataan-kenyataan yang dibuat oleh para pemimpin Cina sekarang 
ini, amatlah jelas bahawa pembinaan bangsa melalui Kebudayaan Kebangsaan 
seperti yang diharap dan diungkapkan oleh Kongres Kebudayaan Kebangsaan 
1971 adalah sesuatu yang rumit, bahkan sukar mencapai kejayaan. Perkembangan 
terkini juga menunjukkan bahawa golongan elit politik Melayu, yang sebahagian 
besarnya juga merupakan pemimpin korporat yang berkepentingan, semakin 
terbuka sikapnya terhadap isu kepelbagaian kebudayaan. Penerimaan konsep 
“multikebudayaan” ini juga dibantu secara besar-besaran oleh pembanjiran unsur- 
unsur “budaya popular” yang berlaku dengan derasnya melalui media elektronik. 
Oleh yang demikian sangatlah mustahil keputusan-keputusan yang telah dibuat 
dalam Kongres Kebudayaan Kebangsaan tahun 1971 itu dapat dilaksanakan. 

Tentang permasalahan kebudayaan kebangsan yang tidak pernah terselesai 
itu dan hambatan-hambatan besar yang dihadapinya dibicarakan lagi dalam bab 
yang berikut ini. 


Nota 


! Makalahini berasal daripada kertas kerja yang dibentangkan di Seminar Kebudayaan 
Kebangsaan Serantau, anjuran Jabatan Persuratan Melayu, Universiti Kebangsaan 
Malaysia pada 12-13 Disember 1995. Ia kemudiannya diterbitkan di dalam MANU, jurnal 
Pusat Penataran Ilmu & Bahasa, Universiti Malaysia Sabah, Kota Kinabalu, bil. 1, 1998. 


* Istilah nasion sengaja digunakan lantaran ia lebih tepat daripada “bangsa' dan lebih 
padan pula dengan istilah nasionalisme yang biasa dipakai. 

Eric Hobsbawn, Nations and Nationalism since 1780: Programme, Myth, Reality, Cambridge 
University Press, Cambridge, 1990, h. 18-20. 

3. Lihat Eric Hobsbawn, Nations and Nationalism since 1780: Programme, Myth, Reality, 
Cambridge University Press, Cambridge, 1990, h. 18-20. 

4 Leo Suryadinata, “Ethnic Chinese in Southeast Asia: Overseas Chinese, Chinese 


Overseas or Southeast Asians?' dalam Leo Suryadinata (ed.), Ethnic Chinese as Southeast 
Asians, Institute of Southeast Asian Studies, Singapore, 1997, h. 20. 


156 Melayu, Nasionalisme Radikal dan Pembinaan Bangsa 


Yakni dihitung sampai tahun 1998 ketika makalah ini ditulis. 

* Tulisan yang bersifat debat mengenai Kebudayaan Kebangsaan yang disiarkan di 
dalam akhbar Straits Times dan The Star telah pun diterbitkan dalam bentuk buku. Lihat 
Kua Kia Soong (ed.), National Culture and Democracy, Kersani Penerbit-Penerbit | sic'| Sdn. 
Bhd., Petaling Jaya, 1985 dan edisi keduanya yang diterbitkan dengan judul Malaysian 
Cultural Policy & Democracy oleh The Resource and Research Centre, Selangor Chinese 
Assembly Hall, 1990. Tulisan-tulisan yang terkandung di dalam buku ini patut sangat dibaca 
oleh kaum Bumiputera untuk mengetahui fikiran dan sikap kaum bukan Bumiputera 
mengenai isu Kebudayaan Kebangsaan. 

7. Singkatan MCA akan digunakan untuk selanjutnya. 

3 Singkatan MUP akan digunakan untuk selanjutnya. 


?r Lihat Kok Wee Kiat et al., The Malaysian Challenges in the 1990's - Strategies and 
Development, Pelanduk Publications, Petaling Jaya, 1990, h. 15. 


* Ibid.,I. 161. 
" bid.,h. 162. 


2? Ibid, ha. 248. Implikasi daripada tuntutan ini ialah bahawa MCA tidak sekali-kali 
menginginkan nilai-nilai Islam diajarkan terutamanya kepada anak-anak Cina yang bukan 
beragama Islam. 

3 Loc. Cit. 

4“ Lihat Ling Liong Sik et al., The Future of (the) Malaysian Chinese, Malaysian Chinese 
Association, Kuala Lumpur, 1988, h. 8. 

5 Ibid. h. 6. 

* Lihat Parti Gerakan Rakyat Malaysia, Memorandum Mengenai Kebudayaan Parti 
Gerakan Rakyat Malaysia, Parti Gerakan Rakyat Malaysia, Pulau Pinang, 1983, h. 12. 


7 bid.,h. 14. 


5 Ibid. hl. 16 
”? Lihat Kua Kia Soong, National Culture, h. 1 (Introduction). 
” bid, h.3. 


* K.Das menggunakan istilah “pre-eminence' untuk menunjukkan “kedudukan istimewa 
orang Melayu di negara ini. Lihat K. Das, Malay Dominance? The Abdullah Rubric, K. Das 
Ink., Kuala Lumpur, 1987, h. 36. Lihat misalnya tulisan Khong Kim Hoong, Merdeka! British 
Rule and the Struggle for Independence in Malaya, 1945-1957, Institute for Social Analysis, 
Petaling Jaya, 1984, h. 9-10. Lihat juga Hua Wu Yin, Class & Coemmunalism in Malaya: Politics 
in a Dependent Capitalist State, Zed Books Ltd., in conjunction with Marram Books, 
London, 1983, h. 10. 


2 Al-ikhwan, 16 Februari 1931. 


3 Leon Comber,13 May 1969, Historical Survey of Sino-Malay Relations, Heinemann Asia, 
Kuala Lumpur, 1983, h. 13. 


**. Menjelang tahun 1941 pula jumlah penduduk Melayu di Tanah Melayu hanyalah 41 
peratus daripada keseluruhan penduduk. 

2 Untuk perbincangan lanjut mengenai isu ini, lihat Albert Lau, The Malayan Union 
Controversy 1942-1948, Oxford University Press, Singapore, 1991, terutama Bab 1 dan 3. 


** Cadangan kedua-dua orang Melayu itu aneh dan agak ironis. Richard Winstedt sendiri, 
seorang yang sangat bersimpati dengan orang Melayu, beranggapan jika cadangan itu 
diterima ia akan membawa kepada “kegerhanaan” orang Melayu. Bagi Winstedt, jika 


Pembentukan Kebudayaan Kebangsaan 157 


penubuhan Dewan Perhimpunan Malaya itu menjadi kenyataan, ketiadaan bilangan 
orang Melayu berpelajaran yang mencukupi akan merugikan mereka kerana mereka 
tidak akan memberi penyertaan yang berkesan. Winstedt juga berkata bahawa oleh 
sebab lingkungan pengundi Melayu belum berkebolehan atau cekap maka berertilah 
mereka akan didominasi oleh orang Cina dan India. Lihat ibid., h. 65-66. 


2? Leon Comber, 13 Mei 1969, h. 29. 


23 Tujuannya ialah supaya orang Melayu segera bertindak dan secara jujur bekerjasama 
dengan kaum-kaum lain demi menjayakan cita-cita UMNO, yakni mewujudkan satu rupa 
bangsa yang rakyatnya menuturkan satu bahasa. Tetapi Dato' Onn gagal; sekalipun 
dia berjaya memasukkan orang bukan Melayu menjadi ahli bersekutu UMNO, tetapi 
mereka tidak mempunyai hak mengundi. Kegagalannya inilah yang menyebabkan dia 
keluar daripada UMNO. Lihat James Ongkili, Nation-Building in Malaysia 1949-1974, Oxford 
Unversity Press, Singapore, 1985, h. 92. 

2 Untuk seterusnya singkatan IMP akan digunakan. 


30 Barisan Kebangsaan Melayu adalah pertubuhan yang lahir daripada usaha nasionalis 
Melayu yang bergerak di dalam Kongres Pemuda Melayu, sebuah badan yang mendukung 
cita-cita memperjuangkan satu bahasa, satu negara dan satu kebangsaan Melayu. 


3! Bahkan salah satu tujuan MCA seperti yang diungkapkan di dalam undang-undang 
tubuhnya pada tahun 1949 ialah “... berusaha untuk memelihara dan melindungi 
kebajikan sosial, politik, kebudayaan dan ekonomi orang Cina di Malaya ...”. Lihat Kho 
Thong Soon, “Perkembangan Politik Orang Cina Tanah Melayu antara Tahun 1948 hingga 
1957”, Latihan Ilmiah, Jabatan Sejarah, Universiti Kebangsaan Malaysia, 1994, hal. 80. 


32? Cadangan ini adalah antara beberapa cadangan yang dikemukakan dalam laporan 
jawatankuasa tersebut pada bulan September 1949 dalam rangka menyediakan asas- 
asas pembinaan keperlembagaan dan politik Malaya bagi mengelakkan perbalahan 
antara kaum. Jawatankuasa tersebut telah berbincang dan membuat saranan-saranan 
berhubung soal kewarganegaraan, dasar pendidikan dan pengadaan pilihanraya di 
peringkat majlis tempatan dan persekutuan, di samping memikirkan dasar ekonomi untuk 
membantu orang Melayu. Untuk perbincangan lanjut mengenai hal ini lihat Gordon P. 
Means, Malaysian Politics, Hodder and Stoughton, London, 1976, hal. 123. 


3 Diantara orang Melayu yang menjadi ahli jawatnkuasanya ialah: Tunku Ya'acob bin 
Sultan Abdul Hamid, Menteri Besar Kedah, Mahmud Mahyiddeen, Dr. Mustapa bin Osman, 
Che Tom bti Dato Abdul Razak, Aminuddin bin Baki, S.M. Zainal Abidin B. A., Syed Esa bin 
Alwee, Syed Nasir bin Ismail, dan Mohamed Nor bin Suleiman. 


3 Lihat Report of the Committee on Malay Education, Federation of Malaya | Barnes 
Report |, Printed at the Government Press by G. A. Smith, Acting Government Printer, 
Kuala Lumpur, 1951 (dicetak semula oleh Malayan Teachers College, Johore Bahru, 1967), 
Bab II, hal. 8, perenggan 3 dan 4. 

35 Ibid., Bab IV, hal. 20, perenggan 2 dan 3. 

32* Lihat ibid., hal. 23-24. 

377 bid., hal. 109 

3 Rundingan ini telah didahului oleh memorandum dari para pemimpin Dewan 
Perhimpunan Cina dan Persatuan Cina Perak serta anggota-anggota di dalam UCSTA 
yang antara lain mendesak supaya bahasa Cina dijadikan bahasa rasmi di samping bahasa 
Melayu, Inggeris dan Tamil. Lihat Kho Thong Soon, “Perkembangan Politik”, hal. 131. 

32? Pada tahun 1955 bilangan pengundi yang layak memilih ialah 1, 280,000 orang. 
Daripada angka ini satu juta terdiri daripada orang Melayu. 


158 Melayu, Nasionalisme Radikal dan Pembinaan Bangsa 


4? OQong Hak Ching, “British Policy and Chinese Politics”, hal. 109 
4 bid., hal. 111. 


- Kira-kira sebulan sebelum pilihanraya diadakan, MCA yang telah diperuntukkan 28 
kawasan untuk calon-calonnya bertanding telah menuntut agar 40 kerusi diperuntukkan 
bagi MCA. UMNO yang telah diperuntukkan oleh Majlis Kebangsaan Parti Perikatan 
sebanyak 74 kerusi untuk direbut, telah membantah. Selain daripada isu kerusi pilihanraya, 
MCA juga telah menuntut supaya calon-calonnya dipilih olehnya sendiri dan bukan Majlis 
Kebangsaan Perikatan. MCA juga menuntut supaya Dasar Pendidikan dikaji semula. 
Keadaan menjadi bertambah buruk apabila kenyataan akhbar yang dibuat oleh Ketua 
Penerangan MCA seolah-olah mengancam akan meletakkan calon-calon MCA atas tiket 
Parti Bebas jika tuntutan MCA berhubung dengan isu pendidikan Cina dan pencalonan 
35 orang calon MCA sebagai calon Perikatan tidak dilayani. Sebagai reaksi, Tunku Abdul 
Rahman Putra telah memberi jawapannya dengan tegas: MCA boleh sama ada patuh 
kepada Perikatan ataupun menarik diri daripada parti gabungan itu. Jawapan Tunku itu 
membuat MCA terpaksa berfikir dua kali. Lihat Means, Malaysian Politics, hal. 212-213. 


8 Kua Kia Soong, National Culture, hal. 2-4. 


4 Lihat Shirle Gordon, “Social Implications of Communalisny, Intisari, vol.3, no.2, 1968, 
hal. 28. 


$5 Pada masa sekarang inipun (1998) masih wujud sekitar 60 buah sekolah menengah 
swasta Cina yang nampaknya tidak ingin mengorbankan citra keCinaannya dan kerana 
itu enggan diserap ke dalam arus utama sistem persekolahan kebangsaan. 


4 Seperti yang disebut dalam ucapannya pada majlis perasmian Persidangan Hokkien 
Sedunia Kedua. 


4 DiSabah, tidaklah menjadi sesuatu yang menghairankan apabila sesebuah keluarga 
luas mempunyai anak-menantu yang dari suku kaum atau agama yang berrlainan. Misalnya 
pemberitahuan kematian (obituary) yang tersiar di akhbar-akhbar Kota Kinabalu sering 
menyenaraikan nama si mati sebagai orang Cina, balunya Dusun, tetapi menantunya 
Kadazan atau peribumi lain; bahkan daripada nama-nama menantu dan cucu si mati yang 
disiarkan adakalnya dapat ditafsirkan dengan jelas agama yang dianuti yang biasanya 
bersifat pelbagai di dalam keluarga tersebut. 


“ Lihat L.A. Peter Gosling, “Changing Chinese Identities in Southeast Asia: An 
Introductory Review dalam L.A. Peter Gosling & Linda Y. C. Lim (eds.), The Chinese in 
Southeast Asia, vol.2, Identity, Culture and Politics, Maruzen Asia, Singapore, t.t., hal. 7. 
4? Supang Chantanavich, “From Siamese-Chinese to Chinese-Thai: Political Conditions 
and Identity Shifts Among the Chinese in Thailand', dalam Leo Suryadinata (ed.), Ethnic 
Chinese as Southeast Asians, Institute of Southeast Asian Studies, Singapore, 1997, hal. 
254. 


11 


Permasalahan Kebudayaan 
Kebangsaan: Menjenguk 
Kembali Isu-Isunya' 


Perbincangan mengenai isu kebudayaan kebangsaan kini telah mencapai usia 
hampir setengah abad. Kali pertama isu kebudayaan kebangsaan dibahaskan 
ialah pada Kongres Kebudayaan Melayu pertama, yang diadakan di Melaka, 
pada 30 Disember 1957 hingga 2 Januari 1958. Dalam kongres itu telah dibuat 
beberapa rumusan yang pada dasarnya memutuskan bahawa teras kebudayaan 
kebangsaan di Persekutuan Tanah Melayu seharusnyalah kebudayaan Melayu. 
Ketika kongres diadakan pemuka dan peserta kongres adalah rata-ratanya terdiri 
daripada orang Melayu; hal ini dapat difahami jika kita mengingat bahawa pada 
ketika itu semangat kebangsaan Melayu berada pada zaman pasangnya. Lagi 
pula, pada zaman itu, seingat saya, masyarakat bukan Melayu tidak berminat 
membicarakan isu-isu pembinaan nasion yang baru dilahirkan. Tanah Melayu 
waktu itu baru saja merdeka, dan beberapa bulan sebelum kongres diadakan 
para pemimpin pertubuhan-pertubuhan Melayu dari negeri Melaka, Selangor, 
Negeri Sembilan, Kedah dan Singapura telah pun bermuafakat untuk “menyiasat” 
soal kebudayaan Melayu dan “mencari teras kebudayaan Kebangsaan”. Tetapi 
seperti yang diungkapkan oleh Drs.Li Chuan Siu, “selepas kongres itu tidak pernah 
ada khabar ceritanya”.” Sekalipun dalam tahun 1960 Perdana Menteri, Tunku 
Abdul Rahman, pernah menyatakan di Dewan Rakyat tentang betapa tepatnya 
kebudayaan Melayu dijadikan teras kebudayaan kebangsaan, konsep yang 
lebih jelas dan usaha yang lebih tersusun belum lagi kelihatan. Hanyalah setelah 
meledaknya peristiwa 13 Mei 1969 baru persoalan kebudayaan kebangsaan 
dibahaskan semula dalam Kongres Kebudayaan Kebangsaan yang diadakan di 
Universiti Malaya pada 16 - 20 Ogos 1971; seterusnya, selepas itu, terguballah 
dasar kebudayaan kebangsaan. 

Kini tempoh sekitar tiga puluh lima tahun telah berlalu sejak dasar itu 
dihebahkan. Seminar demi seminar, wacana demi wacana telah dijadikan forum 


160 Melayu, Nasionalisme Radikal dan Pembinaan Bangsa 


untuk membahaskan perosoalan Kebudayaan Kebangsaan, namun isu ini masih 
elusive dan setiap perbincangan mengenainya mendatangkan dampak politik 
yang negatif dari segi hubungan ras, khasnya hubungan Melayu-Cina. Sepuluh 
tahun selepas dasar itu diumumkan, Menteri Kebudayaan Sukan dan Belia 
waktu itu, Datuk Mokhtar Hashim, menyatakan bahawa usaha dan langkah- 
langkah perlaksanaannya akan ditinjau kembali bagi mendapatkan feedback 
dari semua pihak. Respons parti-parti politik Cina amatlah jelas. Yang paling 
lantang menyuarakan bangkangan terhadap usaha menjadikan kebudayaan 
Melayu sebagai teras kebudayaan kebangsaan ialah MCA“. Parti itu menuntut 
agar sebarang garis panduan rasmi yang diambil kerajaan bagi pembangunan 
kebudayaan “hendaklah berupa hasil rundingan dan perbincangan umum di 
kalangan pelbagai kaum.”? MCA juga menegaskan agar multiculturalism dan 
interculturalism diberi keutamaan. 

Parti Gerakan Malaysia yang juga mendukung multiculturalism sebagai ciri 
kebudayaan Malaysia juga menyanggah upaya menjadikan kebudayaan Melayu 
sebagai asas Kebudayaan Kebangsaan. Selain itu, Kua Kia Soong, seorang aktivis 
yang mempunyai kaitan akrab dengan pergerakan Dong Jiao Zhong yang gigih 
meperjuangkan bentuk masyarakat Malaysia yang bersendikan multilingualism 
dan multiculturalism, juga menyatakan: 


A policy as important as the “National Culture' needs to be 
deliberately formulated only after due democratic consultations 
with all the ethnic communities that make up Malaysia |... )* 


Pada umumnya orang Cina menganggap perlaksanaan tiga prinsip asas' bagi 
pembentukan Kebudayaan Kebangsaan lebih mencerminkan “Malay-centrism” 
atau mengejawantahkan nasionalisme Melayu.* Pandangan ini, jika dilihat dari 
sudut sejarah, jelas merupakan pandangan dasar komuniti Cina amnya di negara 
ini yang secara konsisten cuba menafikan kedudukan orang Melayu sebagai 
bangsa peribumi yang hakiki di negara ini. Memang sejak dasawarsa terakhir 
sebelum Jepun menduduki negara ini persaingan dan rasa cemburu antara orang 
Cina dan Melayu telahpun muncul dan ini berlanjutan sampai tempoh selepas 
tamatnya Perang Dunia Kedua yang menyaksikan pergaduhan Melayu-Cina di 
beberapa tempat di Semenanjung Malaysia sebaik sahaja Jepun menyerah kalah. 

Tahun-tahun lima puluhan pula telah menajamkan lagi persaingan ini. 
Kelemahan dari segi penghayatan suatu sejarah yang dapat dikongsi bersama 
pada period itu walau bagaimanapun telah menimbulkan usahasama yang 
pragmatik untuk mendapatkan kemerdekaan Tanah Melayu. Dan sememangnya 
menjadi syarat Inggeris kepada pemimpin politik orang Melayu bahawa tanpa 
wujudnya kerajasama antara kaum (yang bererti bahwa jika orang Melayu 
tidak mahu menerima hak-hak politik orang bukan Melayu), tidak mungkin 
kemerdekaan dapat diserahkan.*? Faktor ini jugalah yang mendorong Dato' Onn 
bin Jaafar dalam tahun 1951 untuk mengajak orang Melayu supaya membenarkan 
penduduk bukan Melayu menganggotai UMNO. Apabila gagal memujuk orang 
Melayu, pada tahun yang sama Dato' Onn, yang seolah-olah yakin dengan prinsip 


Permasalahan Kebudayaan Kebangsaan: Menjenguk Kembali Isu-Isunya 161 


menjadikan Malaya negara yang mengamalkan politik berbilang kaum, telah 
mendirikan Independence of Malaya Party, yang membawa semangat berbilang 
kaum, tetapi tetap hendak menjadikan “orang Melayu sebagai teras kepada 
pohon kayu negara Malaya, dan bukan kulitnya”.'* 

Pendirian yang sama juga diambil oleh Tunku Abdul Rahman sebagai 
pengganti Dato' Onn untuk memimpin UMNO, iaitu menjalin kerjasama dengan 
MCA untuk menubuhkan gabungan UMNO-MCA" bagi menghadapi pilihanraya 
majlis perbandaran Kuala Lumpur dalam bulan Februari 1952, sekalipun Tunku 
menekankan bahawa Persekutuan Tanah Melayu adalah negeri orang Melayu. 

Tetapi setelah bergerak di dalam IMP ternyata Dato' Onn kecewa terhadap 
usaha-usaha orang Cina untuk memperalatkan kedudukannya sebagai Ahli Hal 
Ehwal Dalam Negeri di dalam Majlis Perundangan Persekutuan bagi mendapatkan 
hak-hak kerakyatan yang lebih longgar”; melobi agar undang-udang imigresen 
(pelarangan) 1952 dikendurkan untuk membolehkan orang asing masuk ke 
Tanah Melayu dengan lebih mudah; dan menghapuskan rang undang-undang 
pendaftaran perniagaan yang mewajibkan sebarang perniagaan didaftarkan. 
Semua ini menunjukkan betapa sulitnya orang Melayu mempercayai orang Cina 
pada zamanitu. Sesungguhnya, dari segi upaya pembinaan nasion, sejarah semasa 
Malaysia menampakkan persaingan, yang kemudiannya menjadi pertikaian 
(contestation) antara Melayu dengan Cina dalam berbagai bidang, terutamanya, 
politik, bahasa dan kebudayaan, dan ekonomi. 

Tulisan-tulisan mengenai rusuhan kaum 13 Mei 1969 amat kurang 
memberi perhatian kepada faktor bahasa dan budaya sebagai salah satu punca 
pencetusnya, sekalipun ia tidak sedikit menyumbang kepada rasa tidak puas 
hati masyarakat Melayu dewasa itu selain faktor-faktor ekonomi dan politik. 
Kendatipun demikian, apabila kerajaan memutuskan untuk menjadikan isu Bahasa 
Kebangsaan, kedudukan raja-raja dan kerakyatan sebagai tabu untuk diungkit oleh 
mana-mana pihak, kelihatan sedikit perubahan dari segi pelaksanaan menjadikan 
bahasa Melayu sebagai Bahasa Kebangsaan yang sebelum itu tidak didukung atau 
disokong oleh semua kaum di negara ini. Tetapi sayangnya dalam ketaksuban 
untuk mendaulatkan kedudukan Bahasa Kebangsaan itu orang Melayu lupa 
tentang peri pentingnya mengimbangi hasrat luhur mereka dengan aspek 
pragmatik dalam menguasai bahasa Inggeris untuk kepentingan jangka panjang. 

Kealpaan ini, walau bagaimanapun, telah dikejutkan oleh Tun Dr. Mahathir 
bin Mohamad pada saat-saat penghujung Dasar Ekonomi Baru apabila secara 
melulu bahasa Inggeris diangkat martabatnya dan dibiarkan menggeser, bahkan 
meminggirkan, Bahasa Kebangsaan yang baru kira-kira dua dasawarsa sahaja 
diberi nyawa yang segar. Padahnya ialah penghormatan terhadap Bahasa Melayu 
pun menurun. Golongan elit Melayu sendiri, yang seolah-olah seperti burung 
kakatua, pun hilang pedoman. Penampilan Bahasa Melayu sebagai Bahasa 
Kebangsaan tidak begitu dihiraukan lagi bukan sahaja oleh sebilangan besar 
rakyat bukan Melayu tetapi juga oleh elit Melayu sendiri. Mesyuarat-mesyuarat 
yang dikendalikan oleh golongan birokrat kerajaan, orang-orang politik (termasuk 
yang dari parti pemerintah), golongan korporat dan juga orang akademik merasa 
janggal untuk menggunakan bahasa Melayu dengan baik. Memang orang bukan 


162 Melayu, Nasionalisme Radikal dan Pembinaan Bangsa 


Melayu secara umumnya menyokong penggunaan Bahasa Melayu tetapi hanya 
sebagai bahasa pasar dan bukan bahasa intelektual atau bahasa utama yang 
dapat mengungkapkan idea yang bernas dan komunikasi yang berkesan. Pada 
masa sekarang inipun, ada juga ibubapa Melayu dari kalangan kelas menengah 
yang cuba bertutur sepatah-sepatah dalam Bahasa Inggeris kepada anaknya 
yang masih berusia satu atau dua tahun. Kononnya nak membolehkan anaknya 
terbiasa dengan Bahasa Inggeris. 

Di universiti, sesiapa yang biasa membimbing pelajar dalam penulisan latihan 
ilmiah atau tesis ataupun seseorang pensyarah yang menjadi pemeriksa luar untuk 
sesebuah tesis atau menjadi pembaca luar untuk sebuah karya yang hendak 
diterbitkan akan, pada keseluruhannya, menemui penggunaan Bahasa Melayu 
yang jelek yang tidak mencerminkan kemampuan penggunanya menggunakan 
Bahasa Melayu sebagai bahasa ilmu pengetahuan. 

Mengapakah kualiti Bahasa Melayu dewasa ini penting dibicarakan? Tidak 
lain kerana Bahasa Melayu itulah yang boleh menjadi bahasa pengungkapan 
Kebudayaan Kebangsaan seandainya rakyat Malaysia masih merasakan 
Kebudayaan Kebangsaan itu perlu. Kini wajar ditanyakan: apakah Kebudayaan 
Kebangsaan itu relevan dalam sebuah masyarakat berbilang kaum? 

Berdasarkan pandangan-pandangan orang bukan-Melayu (khasnya Cina) di 
Malaysia yang dapat diikuti, mereka jelas menolak tiga prinsip asas pembentukan 
Kebudayaan Kebangsaan. Sebagai alternatifnya, mereka secara halus menyokong 
pemakaian Bahasa Inggeris dan menggalakkan pembelajaran Bahasa Mandarin. 
Ciri-ciri multilingualism ini pada akhirnya akan membentuk kebudayaan yang 
bersifat multiculturalism. Istilah ini dianggap akan merangkul jaminan kedudukan 
kebudayaan dan bahasa serta pendidikan Cina yang integral di dalam “identiti 
kebangsaan Malaysia”. Seperti yang dirumuskan oleh Lim Kit Siang, “(... | politik 
orang Cina zaman pasca-merdeka Malaysia adalah terutamanya politik identiti 
kebangsaan dalam proses pembinaan nasion Malaysia, hak kewarganegaraan 
mereka dari segi politik, ekonomi dan pendidikan dan pengiktirafan dan 
penghormatan terhadap bahasa, pendidikan bahasa ibunda, kebudayaan dan 
agama mereka”. 4 

Di pihak orang Melayu pula, merekapun sedar bahawa tanpa Bahasa Inggeris 
tidak mungkin mereka dapat memacu kemajuan. Bahkan, keperluan mengatasi 
masalah tertentu juga mendorong setengah-setengah orang Melayu untuk 
menghantar anak-anak mereka belajar di sekolah Cina. Benar atau tidak, ada 
anggapan bahawa mutu pendidikan di sekolah Cina lebih baik daripada sekolah 
kebangsaan. Dan penguasaan Bahasa Mandarin juga dianggap dapat membantu 
seseorang di bidang pekerjaan. Hal-hal yang sedang berlaku dalam masyarakat 
Malaysia kini terutama kedudukan Bahasa Kebangsaan yang tidak bermaya 
tentunya membuat kita berfikir apakah tidak mungkin suatu masa yang terdekat 
nanti akan lahir sebuah kebudayaan Malaysia yang lebih bersifat multicultural? 

Penggubalan Dasar Kebudayaan Kebangsaan lebih daripada tiga puluh 
tahun dahulu tidak pernah menyangka fenomena dunia yang bernama globalisasi 
akan mencirikan millennium ini. Kini globalisasi, sesuatu yang tidak diundang, 
dan tidak difahami muslihat yang terkandung di dalamnya, sudah menjadi 


Permasalahan Kebudayaan Kebangsaan: Menjenguk Kembali Isu-Isunya 163 


kenyataan. Dalam konteks globalisasi satu aspek kebudayaan yang menonjol ialah 
tersebarnya budaya popular yang sebenarnya merupakan ciptaan yang dihasilkan 
sebagai cultural objects yang ditujukan untuk pasaran. Kebudayaan popular atau 
popular culture “yang disebarkan melalui media elektronik khasnya television, 
menampilkan sifatnya sebagai sebuah industri dan industri bersifat teknologi 
yang memproduksi hiburan yang bersifat kommersil untuk khalayak ramai. Sesuai 
dengan ciri-ciri globalisasi itu sendiri sebagai manifestasi daripada kapitalisme dan 
imperialisme baru, maka budaya popular kini menjadi ancaman kepada budaya 
yang menjadi warisan rakyat. Dalam konteks Kebudayaan Kebangsaan tentulah 
globalisasi amat memberi kesan negatif terhadap pertumbuhan Kebudayaan 
Kebangsaan yang menekankan identiti kebangsaan sesebuah nasion. 

Bagi Malaysia amat jelas perbincangan mengenai Kebudayaan Kebangsaan 
menjadi sukar apabila kita menghadapi realiti yang wujud. Apabila misalnya 
sesebuah saluran tv cuba menyalurkan acara-acara kebudayaan yang dianggap 
warisan kepada masyarakat negara ini, saingan yang diberikan oleh budaya 
popular, dalam bentuk filem-filem Hollywood atau filem-filem asing bersiri seperti 
soap opera dari Korea, Jepun, Taiwan dan Filipina, yang mudah menarik minat 
rakyat jelata tentunya sangat mencabar bagi kebudayaan warisan Malaysia dan 
nilai-nilai yang terkandung di dalamnya. 

Oleh yang demikian wajar dipertanyakan: sejauh manakah upaya 
melestarikan sebuah Kebudayaan Kebangsaan itu dapat bertahan? Apakah 
tidak mungkin nilai-nilai baru yang bersumber dari luaritu akan membentuk satu 
kebudayaan baru yang global sifatnya? Tetapi kita mungkin juga boleh bertanya: 
apakah akan jadi kepada masyarakat kita seandainya multiculturalism dijadikan 
wadah pembentukan idetiti kebangsaan kita? 

Dilemma yang dialami oleh banyak negara apabila berlaku pertembungan 
antara budaya menunjukkan sekarang ini di setengah-setengah negara Eropah 
multiculturalism bukan lagi dilihat sebagai pilihan yang bijak. Kerajaan dan 
masyarakat Belanda, misalnya, tidak silu-silu lagi menolak multiculturalism apabila 
mereka dihadapi dengan kenyataan bahawa mereka harus berkongsi negara 
dan budaya dengan masyarakat Turki dan Arab yang beragama Islam yang 
mempunyai sistem nilai yang berbeza. Laungan agar Nederland kembali kepada 
identiti kebangsaan Belanda yang menghendaki agar kebudayaan kebangsaannya 
diteguhkan demi mewujudkan kohesi sosial semakin mendapat dukungan orang 
Belanda dari pelbagai lapisan sejak tahun-tahun 1990an." 

Sekarang ini pemimpin-pemimpin negara sering melaungkan Malaysia 
sebagai negara pelbagai budaya yang aman. Tetapi yang nyata ialah setelah hampir 
lima puluh tahun negaraini merdeka dari penjajahan, bangsa-bangsa yang berada 
di Malaysia yang kononnya membentuk satu nasion masih sukar untuk bersatu. 
Sebagai sebuah nasion, kita masih mengamalkan sekolah-sekolah yang berasaskan 
pemisahan kaum. Di kampus-kampus universiti, sekalipun para pelajar digalakkan 
tinggal di asrama yang berbilang kaum tetapi dalam pergaulan mereka sehari-hari 
kecenderungan untuk bergaul dengan anggota kaum masing-masing sangat 
ketara. Polarisasi kaum juga sangat jelas terungkap melalui internet. Jika anda 
rajin membaca blog-blog popular di internet amat jelas betapa kuatnya semangat 


164 Melayu, Nasionalisme Radikal dan Pembinaan Bangsa 


perkauman diluahkan dalam ulasan-ulasan yang mungkin dibuat oleh penulis yang 
kebanyakannya terdiri daripada kalangan orang bukan Melayu. Ulasan-ulasan 
itu rata-rata mencaci, menyindir dan menghentam apa saja yang bersifat Melayu 
dan atau Islam. Ada anggapan sepunya bahawa orang bukan Melayu sangat 
didiskriminasi oleh kerajaan yang diterajui oleh parti Melayu. Juga amat ketara 
ialah betapa mereka itu memandang rendah terhadap kebudayaan Melayu. 

Semua ini menampakkan betapa buruknya keadaan hubungan ras di 
Malaysia. Tetapi apakah yang dapat dibuat oleh rakyat Malaysia yang mahukan 
kedamaian dan kesejahteraan? 

Perbincangan ini tidak menafikan peri pentingnya peranan sebuah 
Kebudayaan Kebangsaan. Usaha-usaha yang dijalankan oleh Kementerian 
Kebudayaan, Kesenian dan Warisan pada masa ini untuk memulihara dan 
melestarikan warisan dan kesenian anak negeri adalah suatu cara menuju ke 
arah penciptaan identiti budaya negara. Tetapi Kebudayaan Kebangsaan harus 
menjangkau lebih daripada mempamerkan budaya warisan dan seni material. 
Apa yang cuba diketengahkan dalam bab ini ialah argumen bahawa Kebudayaan 
Kebangsaan seperti yang dihasratkan, iaitu berlandaskan kebudayaan Melayu 
tidak mungkin dapat direalisasaikan jika peranan Bahasa Melayu sebagai Bahasa 
Kebangsaan yang berwibawa tidak dapat diperkasakan. Tetapi pemerkasaan 
kedudukan Bahasa Melayu tidak bererti Bahasa Inggeris tidak dipentingkan 
langsung. Berkaitan dengan isu ini juga ialah soal kemerosotan kualiti pendidikan 
di semua peringkat. Dalam upaya menyelesaikan masalah ini barangkali wajar 
difikirkan dengan serius sama ada perlu atau tidaknya sistem dan dasar pendidikan 
kebangsaan disemak semula. 

Permasalahan Kebudayaan Kebangsaan juga tidak akan terselesai jika 
faktor-faktor politik, ekonomi dan prasangka antara ras tidak diambil kira dan 
diberikan perhatian. Persoalan membentuk Kebudayaan Kebangsaan juga 
memerlukan penyertaan dan sumbangan dari masyarakat Melayu dan bukan 
Melayu, khasnya dari kalangan elitnya. Sikap menanam tebu di bibir oleh golongan 
elit Melayu dan bukan Melayu terhadap dasar Bahasa Kebangsaan tidak akan 
memungkinkan sebuah etos kebangsaan dan identiti kebangsaan dilahirkan. 
Sebagai kesimpulannya, permasalahan Kebudayaan Kebangsaan, saya fikir, masih 
jauh daripada punca penyelesaiannya. Bahkan masalah Kebudayaan Kebangsaan 
pun bukanlah boleh dipisahkan daripada sejarah awal politik orang Melayu dan 
bagaimana elit politik mereka berhadapan dengan kelincahan politik suku kaum 
yang terbesar daripada kalangan warga negara yang asal-usulnya merupakan 
pendatang di rantau Melayu. Justeru kerana keunikan proses pembinaan sebuah 
masyarakat majmuk di Malaysia yang banyak ditunjuk arah oleh dasar-dasar 
kolonial yang lebih mengutamakan kepentingan kolonial semata-mata, maka 
proses nation-building untuk Malaysia jauh lebih sukar daripada negara jiran 
terdekat, misalnya, proses pembinaan bangsa di Indonesia. 


Nota 
! Makalah yang dibentangkan untuk sidang perbincangan di Kongres Bahasa dan 
Persuratan Melayu VII , Dewan Bahasa dan Pustaka, Kuala Lumpur, pada 7 November 
2006. 


Permasalahan Kebudayaan Kebangsaan: Menjenguk Kembali Isu-Isunya 165 


* Lihat Drs. Li Chuan Siu, Ikhtisar Sejarah Pergerakan dan Kesusasteraan Melayu Moden, 
Penerbitan Pustaka Antara, Kuala Lumpur, 1967, hal. 251-252. 


3 Tidakketinggalan membincangkannya ialah Institut Kajian Strategik dan Antarabangsa 
(ISIS) Malaysia, yang mengadakan perbincangan pada 23 Mac 1991. 


4 Malaysian Chinese Association. 


3: Kok Wee Kiat et al. 1990. The Malaysian Challenges in the 1990's - Strategies and 
Development, Petaling Jaya: Pelanduk Publications, hal. 15. 


* Kua Kia Soong (ed.), National Culture and Democracy. Petaling Jaya: Kersani Penerbit- 
Penerbit Sdn. Bhd., hal. 1. 


7 Tigaprinsipasasituialah:i) Kebudayaan Kebangsaan haruslah berasaskan kebudayaan 
asli rakyat rantau ini; ii) unsur-unsur kebudayaan lain yang sesuai dan wajar boleh diterima 
menjadi unsur Kebudayaan Kebangsaan; dani) Islam menjadi unsur yang penting dalam 
pembentukan Kebudayaan Kebangsaan itu. 


3 Untuk perbincangan selanjutnya, lihat .makalah yang terdahulu, di atas. 


*? Rujukan yang baik mengenai sikap British terhadap pemimpin politik Melayu dan 
bentuk kemerdekaan yang direncanakan oleh pihak penjajah ialah karya T. H. Harper, The 
End of Empire and the Making of Malaya, Cambridge University Press, , Cambridge, 1999. 


* Lihat Ramlah Adam, Dato' Onn Jaafar, Pengasas Kemerdekaan, Dewan Bahasa dan 
Pustaka, Kuala Lumpur, 1992, hal. 283. 


" Parti Perikatan secara rasminya ditubuhkan dalam bulan Mac 1953, selepas pilihan 
raya majlis perbandaran Kuala Lumpur. Lihat ibid., hal. 278. 


2 Chinese Advisory Body yang ditubuhkan oleh Dato' Onn sebagai badan penghubung 
dengan masyarakat Cina telah mendesaknya supaya memperjuangkan pelonggaran 
Udang-undang Kerakyatan Negeri 1951 demi membolehkan lebih ramai orang Cina 
menjadi warga negara. Undang-undang ini mensyaratkan bahawa jika seseorang mahu 
menjadi rakyat negeri, tidaklah cukup dia lahir di negeri Melayu sahaja, tetapiibu bapanya 
juga mestilah lahir di negeri Melayu dan menjadi rakyat raja. Syarat ini yang dituntut oleh 
UMNO mengetatkan lagi syarat jus soli yang dikemukakan oleh Jawatankuasa Hubungan 
Kaum dalam tahun 1949. 


3 Untuk perbincangan lanjut mengenai pertandingan budaya ini sila lihat Zawawi 
Ibrahim (ed.), Cultural Contestations mediating identities in a changing Malaysian society, 
Asean Academic Press, London,1998. 


4. Lim Kit Siang, “Chinese or Malaysian Identity? Issues and Challenges”, kuliah awam 
yang disampaikan pada Pusat Kajian Diaspora Selatan (CSCSD) di Australian National 
University pada 1 Mei 2000. Lihat http://rspas.anu.edu.au/cscsd/onlineflim.html. 


5 Lihat Ahmat Adam 1996, “Budaya Popular dan Budaya Sepunya: kearah pembentukan 
kebudayaan kebangsaan” dalam Mohd Yaakub Hj. Johari et al., Agenda Pembinaan Negara- 
Bangsa Malaysia dalam Era Kebangsaan, Kota Kinabalu: Yayasan Konrad Adenauer dan 
Institut Kajian Pembangunan Sabah, 1997. 


* Frank Lechner, “Re-placing National Culture: Globalization and the Collective Identity 
in the Netherlands”, makalah yang dibentangkan di persidangan ICIS tentang Re-placing 
Cultures, 28 Januari 2005. 


12 


Pembinaan Nasion dan 
Masalah-Masalahnya: 
Pengalaman Malaysia' 


Benedict Anderson dalam karya pentingnya, Imagined Communities, 
mengetengahkan teori bahwa nasionalisme dicetuskan oleh apa yang disebutnya 
sebagai print-capitalism, yang membawa arti tersebarnya budaya percetakan 
dalam skala yang meluas.* Definisi yang diberikan oleh Anderson tentang 
nasionalisme sebetulnya memang lebih tepat jika gejala kebangkitan nasionalisme 
di Indonesia dijadikan contoh di mana pers peribumi sesungguhnya telah 
memainkan peranan yang penting dalam pertumbuhan dan penyebaranya. Lewat 
'kaptalisme cetak' konsep nasion Indonesia itu “diimajinasikan' oleh banyak pihak 
sesuai dengan hasrat melahirkan komunitas yang diangan-angankan oleh mereka. 

Di Malaysia pun, kemunculan nasionalisme boleh dikaitkan dengan 
peranan komoditas cetak yang disarankan oleh Anderson. Namun, dari segi isi 
dan bentuknya, nasionalisme-nasionailsme yang muncul adalah tidak terlepas 
dari soal “bangsa' itu sendiri. Barangkali, situasi yang wujud di Malaya, bisa lebih 
mudah diuraikan jika pendekatan Anthony Smith yang memberi fokus kepada 
soal etnisitas dipakai untuk menerangkan gejala nasionalisme yang tumbuh 
dalam masyarakat Malaya (kemudiannya Malaysia) yang multietnis. Pada zaman 
sebelum Perang Dunia Kedua, tidak wujud satu “nasionalisme Malaya'; yang ada 
ialah nasionalisme Melayu dan nasionalisme Tionghoa. Nasionalisme Tionghoa 
yang juga didorong oleh faktor etnis, walau bagaimanpun, telah berkembang 
menjadi nasionalisme sosial, iaitu yang menekankan rasa kebersamaan pada 
satu identitas nasional? -— walaupun nasion yang ditanggapi itu bukan Malaya 
tetapi Tiongkok. 

Pada zaman sebelum Perang Dunia Kedua, hanya nasionalisme Melayu 
yang menjadikan Malaya sebagai objek perjuangannya tetapi itupun untuk 
merealisasikan sebuah nasion Melayu - walaupun, pada akhirnya, komunitas yang 
diangan-angankan itu tidak pernah kesampaian. Sekalipun usaha telah dijalankan 


Pembinaan Nasion dan Masalah-Masalahnya: Pengalaman Malaysia 167 


oleh rakyat Malaya yang multietnis dan multikultural untuk membangkitkan 
sebuah nasionalisme Malaya dan kemudiannya Malaysia, namun usaha-usaha ini 
tidak berhasil dan sehingga ke hari ini pun sebuah “nasionalisme Malaysia” masih 
di'konstruk'. Keadaan inilah yang mendorong setengah-setengah cendekiawan 
Malaysia mengungkapkan kata-kata bahwa Malaysia adalah “one state, many 
nations”.* Fenomena kesukuan -— yang kuat dipengaruhi oleh ethnonationalism, 
seperti yang dibicara oleh Smith itu - masih sangat menjiwai kumpulan-kumpulan 
etnik yang besar di Malaysia dan secara politik ia menjadi hambatan kepada 
upaya-upaya membina nasion di Malaysia. Dengan latar belakang inilah, maka 
bab ini cuba melihat pertumbuhan dan perkembangan nasionalisme di Malaya 
dan upaya-upaya ke arah state-building sehingga lahirnya sebuah nation-state 
pada tahun 1957. 

Sebagai sebuah nasion, usia Malaysia sebetulnya masih terlalu muda. 
Kemerdekaan politik hanya diperolehinya dari British pada 31 Augustus 1957 
dan iapun adalah hasil dari usaha yang dijalankan oleh tiga kaum terbesar di 
Malaya ialtu Melayu, Cina dan India. Upaya untuk mendapatkan kemerdekaan 
itupun hanya baru bermula pada ketika Perang Dunia Kedua berakhir. Ini tidak 
pula berarti bahwa sebelum 1945 tidak ada perjuangan untuk memperolehi 
kemerdekaan dari belenggu penjajahan British. Secara berorganisasi, sekitar 
suku terakhir tahun 1945 telah pun wujud Partai Kebangsaan Melayu Malaya 
(PKMM) pimpinan orang Melayu yang bukan dari golongan bangsawan yang 
berjuang untuk menyatukan Malaya dengan Indonesia di bawah gagasan yang 
di Malaya disebut “Melayu Raya' tetapi di Indonesia di panggil “Indonesia Raya'. 
Ide untuk merdeka dari penjajahan British ini pada mulanya dibangunkan oleh 
Ibrahim bin Haji Yaakub pada dasawarsa tiga puluhan --ide yang sebetulnya telah 
diilhami oleh Tan Malaka sejak tahun 1926, iaitu apabila terbit buku kecilnya di 
Singapura yang berjudul Massa Actie. Gagasan Melayu Raya ini menjadi landasan 
wawasan Ibrahim Yaakub dan rekan-rekannya lewat organisasi politik yang 
bernama Kesatuan Melayu Muda (KMM), nama yang juga diilhami oleh organisasi 
seperti Jong Sumatranen Bond, Jong Java dan Jong Minahassa. Sebagai sebuah 
organisasi, Kesatuan Melayu Muda yang didirikan di Kampung Baru, Kuala 
Lumpur, telah didaftarkan pada tahun 1938. Pada zaman sebelum Perang Dunia 
Kedua kebanyakan penduduk Kampung Baru terdiri atas orang Indonesia yang 
berketurunan Minangkabau. Seyogia pula disebutkan di sini bahwa penubuhan 
KMM juga diperbantu oleh seorang komunis berasal dari Minangkabau yang 
bernama Sutan Djenain.* 

Lama sebelum berdirinya KMM di Malaya, grup yang aktif politik sebetulnya 
diwakili oleh orang Tionghoa. Mula-mula mereka itu bergerak dalam cabang partai 
nasionalis Tionghoa, Kuomintang (KMT) yang didirikan di Singapura dalam bulan 
Desember 1912. * Organisasi induknya, Partai Kuomintang yang dipimpin oleh 
Chiang Kai-shek telah didirikan pada 13 Augustus 1912 di negeri China. Kebangkitan 
kesadaran kebangsaan Tionghoa di Malaya digerakkan oleh nasionalisme yang 
tersebar di tanah besar Cina akibat dari kekalahan Tiongkok di tangan Jepang 
apabila berlaku perang Cina-Jepang pada tahun 1894-1895. Efek dari kekalahan ini 
memaksa Tiongkok menandatangani satu perjanjian yang sangat memalukannya 


168 Melayu, Nasionalisme Radikal dan Pembinaan Bangsa 


pada tahun 1895 iaitu Perjanjian Syimonoseki. Pukulan yang paling kuat -- selain 
harus membayar kompensasi 200 juta tael' kepada Jepang -- ialah Tiongkok juga 
harus menyerahkan Taiwan kepada Jepang. Peristiwa ini sangat menggegerkan 
orang Cina di Malaya. Maka justru itu mereka pun mulai menggerakkan komunitas 
mereka dengan cara mengembangkan pers Tionghoa di Malaya. Pada waktu 
peralihan dari abad ke-19 ke abad ke-20 gerakan reformis Cina di Asia Tenggara 
telah menampakkan betapa ide-ide Konghucu (atau Konghucuisme) disebarkan. 
Pada waktu inilah mulanya kebangkitan gerakan pan-Cina, bukan saja di Malaya 
dan Singapura? tetapi juga di Indonesia yang mempengaruhi penubuhan 
organisasi seperti Tionghoa Hwee Koan (1900), Siang Hwee (1908), dan Soe Po 
Sia (1908). Di Malaya, tokoh besar yang menanamkan bibit nasionalisme Cina ialah 
Dr. Sun Yat Sen yang, antara tahun 1900 dan 1911, telah sebanyak delapan kali 
berkunjung ke Malaya. Organisasi Tionghoa yang bergerak waktu itu ialah Tung 
Meng Hui, iaitu organisasi revolusioner Sun Yat Sen sendiri, yang telah mendirikan 
cabang-cabangnya di setiap kota di Malaya yang mempunyai penduduk Cina yang 
ramai. Organisasi Tung Meng Hui inilah yang mengumpulkan uang untuk dikirim 
ke Tiongkok buat membantu revolusi Tiongkok.? 

Kebangkitan Cina yang begitu agresif dan efektifini membawa kekhawatiran 
kepada British. Seperti yang kita sedia maklumi, revolusi Cina yang bermula dengan 
Pemberontakan Wuchan pada 10 Oktober 1911 membawa dampak yang kuat 
kepada orang Cina baik di Malaya mahupun di Indonesia. Di Indonesia, khasnya 
di Jawa, nasionalisme Cina muncul dalam bentuknya yang penuh keangkuhan. 
Faktor inilah yang menjadi salah satu sebab yang mempercepatkan gerakan 
Sarekat Islam yang mulanya disusun oleh R.M Tirto Adhi Soerjo, kemudiannya 
diteruskan oleh Haji Samanhoedi, dan Umar Said Tjokroaminoto. Sifat arogan Cina 
di Malaya pun menyaksikan komunitas itu menukar Tung Meng Hui menjadi Partai 
Kuomintang pada bulan Disember 1912. Partai ini walaupun bergerak di Malaya 
tetapi perjuangannya adalah untuk tanah besar China. Seperti yang dinyatakan 
tadi, sifat agresif partai ini sangat mencemaskan British yang khawatir terhadap 
kegiatan-kegiatannya yang dianggap subversif. Dalam pandangan British KMT 
telah menyebarkan risalah propaganda yang bersifat anti-British. British juga 
khawatir bahwa jika aktivitas KMT diberi pengakuan, kewibawaan British atas 
organisasi-organisasi Tionghoa seperti sarekat buruh, kamar dagang, sekolah- 
sekolah, dan dewan daerah yang dianggotai oleh orang Tionghoa akan sukar 
dikontrol. Pemerintah juga melihat bahwa nasionalisme Cina yang meluap itu 
bisa merusakkan langkah British untuk melaksanakan dasar desentralisasinya di 
Malaya. Oleh yang demikian British pun mengambil langkah melarang kewujudan 
Kuomintang pada tahun 1925. 

Tetapi sekalipun ia menjadi organisasi yang terlarang, KMT terus aktif sampai 
pada tahun-tahun empat puluhan dan awal lima puluhan --- yakni zaman pasca 
Perang Dunia Kedua. Lebih-lebih lagi, pada tahun 1926 Partai Kuomintang di 
Tiongkok telah berjaya merangkul kekuasaan di bawah pimpinan Chiang Kai-shek. 
Bagi pemerintah British, keaktifan KMT di Malaya, walau bagaimanpun, perlu 
ditangani sebaik mungkin. Pada penghujung tahun 1930 sikap British terhadap 


Pembinaan Nasion dan Masalah-Masalahnya: Pengalaman Malaysia 169 


orang Cina yang menganggotai partai KMT mulai lebih lunak. Pada tahun yang 
sama, partai KMT juga mula disaingi oleh Partai Komunis Malaya (PKM) yang 
didirikan dalam bulan April 1930 di Singapura.'* Lewat dua buah organisasi 
politik Cina inilah orang Cina di Malaya menggembleng kepedulian bangsa Cina 
kepada tanah besar China. Pada mulanya, selepas Partai Komunis Cina (PKC) di 
dirikan, orang Cina di Malaya bergerak di bawah kedua-dua organisasi. Tetapi 
selepas perpecahan KMT dari PKC dalam tahun 1924 persaingan yang hebat 
untuk mendapat pengaruh berlaku di antara KMT dan PKC. Pada masa Malaya 
belum diserang oleh tentara Jepang, partai yang terkuat ialah Kuomintang, 
walupun dari setiap 200 orang Cina, seorang darinya pastilah menganggotai 
KMT." Dengan berlatarkan kegiatan politik dua aliran komunitas Cina di Malaya 
inilah nasionalisme Melayu itu lahir. 

Berbeda dengansituasi di Indonesia dari sudut statistiknya, angka penduduk 
Cina di Malaya jauh lebih besar lagi, ketimbang penduduk peribuminya. Politik 
pintu terbuka British dalam hal imigrasi ke Tanah Melayu sejak awal abad ke-19 
telah pada satu waktu mencemaskan orang Melayu. Pada tahun 1901, angka 
penduduk Cina di Selangor, sebuah negara bagian yang terkenal kaya dengan 
timah, telah mencapai 65 persen dari keseluruhan penduduknya; demikian pula 
di Perak angka penduduk Cinanya ialah 45 persen dari keseluruhan populasinya. 
Setelah British membuka kawasan-kawasan urban yang baru sehingga bisa 
membangun kota-kota seperti Kuala Lumpur, Ipoh, Taiping dan Seremban, yang 
sebetulnya merupakan daerah-daerah yang kaya dengan timah, lebih ramai pula 
imigran Cina yang datang. Tetapi kehadiran mereka itu juga didampingi oleh 
kemunculan triad societies (organisasi rahasia yang melakukan aksi kriminal), 
yang memberikan proteksi kepada tauke-tauke pemilik pertambangan timah dan 
firma dagang. Pada waktu itu pihak yang sebetulnya “berkuasa' adalah pemimpin- 
pemimpin organisasi rahasia triad ini. 

Pada thaun 1931 sensus populasi di Malaya menunjukkan bahwa jumlah 
penduduk Melayu ialah 44.7 persen dari seluruh penduduk Malaya, sedangkan 
angka pendudak Cina dan India ialah masing-masing pada kadar 39.0 persen 
dan 14.2 persen.” Sepuluh tahun kemudian, iaitu pada pertengahan tahun 1941, 
angka populasi Melayu di Negeri-Negeri Melayu* ialah 1,968,301 berbanding 
dengan bilangan orang Cina, 1,455,527, dan India 595, 579. Jika dijumlahkan 
kedua-dua angka orang Cina dan India, maka total penduduk non-Melayu adalah 
2,051,106 — jelas mengatasi bilangan orang Melayu. Manakala di Negeri-Negeri 
Selat (Melaka dan Pulau Pinang)“ pula jumlah orang Melayu ialah 309, 051 orang 
berbanding dengan gabungan populasi imigran Cina dan India seramai 1,071,086 
orang. Ini menunjukkan bahwa angka kaum imigran di Tanah Melayu bagi tahun 
1941, yang berjumlah 3,122,192 orang, merupakan 57.87 dari seluruh populasi 
Malaya; sedangkan angka penduduk Melayu hanyalah 42.2 persen saja. Dari angka 
statistik ini jelas kelihatan bahwa orang Melayu dalam tahun 1941 itu sudahpun 
menjadi golongan minoritas ketimbang imigran asing. Bahkan keadaan yang 
sama juga berterusan pada tahun 1948. Pada waktu itu, ketika Partai Komunis 
Malaya mengambil keputusan untuk melaksanakan perang gerilyanya, bilangan 


170 Melayu, Nasionalisme Radikal dan Pembinaan Bangsa 


penduduk Cina di Malaya masih tetap tinggi, iaitu 45 persen berbanding 43 persen 
Melayu. Realitas inilah yang menyadarkan orang Melayu dan membangkitkan 
nasionalisme Melayu. 

Di sini juga kelihatan bahwa berbeda dari apa yang berlaku di Indonesia, 
nasionalisme Melayu yang lahir di Malaya dicetuskan pada mulanya oleh faktor 
racial survival dan hanya mengambil bentuk anti-imperialisme pada masa 
kemudiannya. Keadaan yang unik ini diakui oleh Tan Malaka sendiri apabila dia 
menulis dalam tahun 1926: 


|... | Tjilaka soenggoeh, tak dapat bangsa Indonesia (baca Melayul| di 
Semenandjoeng Malaka | Malaya) mempertahankan diri dari kebandjiran 
bangsa India dan Tiongkok jang teroes mengalir kesana - Boemipoetera di 
kota-kota pesisir senantiasa didesak ke pinggir kota, dan jang tinggal di laoet 
makin sehari makin djaoeh menjingkir ke poentjak-poentjak goenoeng.” 


Keprihatinan Tan Malaka ini kemudiannya diulangi oleh Ibrahim Yaakub, seorang 
wartawan pada suratkabar Majlis di Kuala Lumpur, yang pada tahun 1937 telah 
mendirikan Kesatuan Melayu Muda (KMM). Bagi Ibrahim, yang menulis dalam 
tahun 1941, satu-satunya jalan untuk menyelamatkan orang Melayu ialah dengan 
mengusahakan secara politik penyatuan semula orang Melayu. Katanya “cita-cita 
untuk bersekutu” itu telah muncul “bukannya sahaja di antara umat-umat Melayu 
dua million di Tanah Melayu ini, tetapi dengan umat (rumpun) Melayu di Indonesia 
seramai enam puluh lima miliun itu. Mereka ingin hendak bersatu bekerjasama 
menggerakkan ikatan kebangsaan bersama menuju Indonesia Raya””* Maksud 
Ibrahim ialah untuk memperjuangkan penyatuan Malaya dengan Indonesia. 
“Mimpi' Ibrahim Yaakub inilah yang dijadikan landasan perjuangan Kesatuan 
Melayu Muda dan organisasi nasionalis selepas perang, iaitu Partai Kebangsaan 
Melayu Malaya (PKMM). 

Perjuangan KMM untuk memerdekakan Malaya bersama Indonesia, walau 
bagaimanapun, tidak bisa tercapai apabila Jepang menyerah kalah. Situasi di 
Malaya di mana kaum imigran Cina dan India begitu besar bilangannya tidak 
membolehkan Ibrahim dan rekan-rekannya memobilisasi seluruh penduduk 
untuk menyokong gagasannya. Walaupun Ibrahim selaku ketua Giyu Gun 
(tentara sukarela yang didirikan oleh administrasi militer Jepang), cuba meminta 
pertolongan dari Malayan People's Anti-Japanese Army (Tentara Anti Jepang 
Rakyat Malaya) iaitu pasukan gerilya komunis yang rata-rata terdiri atas orang 
Cina, bantuan yang diharapkannya sia-sia belaka. Berbeda dari situasi di Jawa, 
Malaya tidak pernah menyaksikan aktivitas gerakan pemuda yang berarti. 
Malah rencana KMM dan Kesatuan Rakyat Istimewa (Indonesia )| Semenanjung 
(KRIS)” untuk menubuhkan pemerintah Demokratik Rakyat Malaya pun tidak 
membuahkan apa-apa hasil. Justru yang demikian mimpi Ibrahim Yaakub untuk 
memerdekakan Malaya bersama Indonesia tidak menjadi kenyataan. Pada 
19 Augustus 1945, Ibrahim mengambil keputusan meninggalkan Malaya dan 
kemudiannya ikut bergerak dalam revolusi Indonesia. Kegagalan KMM itu, walau 
bagimanapun, tidak habis begitu saja. 


Pembinaan Nasion dan Masalah-Masalahnya: Pengalaman Malaysia 171 


Nasionalisme Melayu yang berorientasi ke Indonesia ini terus didukung oleh 
sebagian orang Melayu yang bukan dari golongan aristokrat sampai pada waktu 
British kembali mejajah semula Malaya, Singapura, dan wilayah-wilayah Borneo 
Utara iaitu kira-kira dua minggu selepas Jepang mengaku kalah dalam peperangan 
pada 15 Augustus 1945. Sekitar dua bulan selepas itu, iaitu pada 17 Oktober 
1945 atas prakarsa Partai Komunis Malaya“, diupayakan pula penubuhan Partai 
Kebangsaan Melayu Malaya”. Orang tengah yang ditugaskan merealisasikan 
penubuhan PKMM ialah Mokhtaruddin Lasso, seorang komunis yang berasal dari 
Sumatera Barat. Pada kongres pertama PKMM, yang diadakan pada 30 Nopember 
1945 di Ipoh, Mokhtrauddin pun dipilih untuk mengetuai partai politik Melayu 
yang mendahului United Malays National Organisation (UMNO) atau Pertubuhan 
Kebangsaan Melayu Bersatu yang resminya didirikan pada 1Mei 1946.** 

PKMM walau bagaimanapun tidak mudah mendapat sokongan kaum elit 
Melayu dari kalangan aristokrasi. Sekalipun pengikutnya terdiri dari kalangan 
rakyat di luar kota, masalah besar yang dihadapinya ialah kekurangan pemimpin 
yang berkaliber. Selepas Ketua pertamanya, Mokhtaruddin, menghilangkan diri, 
PKMM telah dipimpin oleh Burhanuddin al-Helmy, seorang dokter homeopathy 
yang mempunyai pemikiran yang sejalan dengan Muhammad Yamin dan Sukarno. 
Dr. Burhanuddin, adalah seorang Islamis yang punya komitmen kepada ide bangsa 
Melayu sebagai pencitra definitif dalam merangka identitas nasional Malaya. Dia 
beranggapan bahwa sifat Malaya yang multi-rasial dan multikultural itu mestilah 
bermula dengan menjelaskan nama bangsa atau citizenship (kewarganegaraan)nya 
-— yang menurutnya mestilah dinamakan “Melayu”.” Dr. Burhanuddin, bersama- 
sama dengan Ahmad Boestamam, dan Ishak Haji Muhammad sesungguhnya 
berperan besar dalam berkonsultasi dan membuat bargaining (tawar-menawar) 
dengan para pemimpin suku-suku kaum non-Melayu, terutamanya Cina, India dan 
Eurasia” Sebagai taktik untuk menampilkan kepelbagaian organisasi Melayu yang 
beraliran kiri, sebuah konfederasi yang dinamakan Pusat Tenaga Rakyat (PUTERA) 
telah dibentuk pada 22 Februari 1947 bagi menjalankan negosiasi dan bargaining 
bersama-sama organisasi-organisasi kiri non-Melayu yang duduk dalam gabungan 
All-Malaya Council of Joint Action (AMCJA).* Hasil pembicaraan yang dicapai ialah 
penubuhan sebuah pakatan interkomunal yang diberinama PUTERA-AMCJA bagi 
tujuan menghadapi kekuatan kolonial British yang jelas lebih merasa senang untuk 
berkonsultasi dengan UMNO dalam hal-hal konstitusional berbanding dengan 
puak kiri yang radikal. 

Seyogia diingati, sebaik saja British menjajah semula Tanah Melayu, mereka 
telahpun mempunyai rencananya sendiri tentang state-building di Malaya. 
Rencana ini mengambil kira situasi politik pada 1930an yang telah membuka 
mata British bahwa di Malaya telah muncul masyarakat kolonial yang majmuk 
sifatnya. Periode itu juga memperlihatkan suara-suara lantang sebagian orang 
Tionghoa menuntut hak-hak politik yang sama dengan anak negeri. Ketika Jepang 
menyerang pertahanan British di Malaya dan Singapura, yang berakhir dengan 
penaklukan tentara Jepang dengan mudah ke atas wilayah jajahan British di 
Asia Tenggara, dan disusuli pula dengan situasi politik yang berbeda apabila 
Malaya diperintah oleh Jepang, tampak kepada pihak kolonial British bahwa 


172 Melayu, Nasionalisme Radikal dan Pembinaan Bangsa 


yang bersungguh-sungguh menentang Jepang adalah dari kalangan penduduk 
Tionghoa. Dalam diam-diam rupa-rupanya sejak tahun 1943, Whitehall, iaitu kantor 
kolonial di London, telah mempersiapkan satu rancangan yang bakal mengubah 
format pemerintahan kolonial zaman pasca Perang Dunia Kedua untuk Malaya. 

Menurut rencana para anggota British Malaya Planning Unit di London, 
sudah sampai waktunya untuk memutuskan situasi terkini dari masa lampau 
Malaya dengan merevisi semula perjanjian-perjanjian lama British dengan raja- 
raja Melayu. Perubahan yang paling utama direncanakan ialah bahwa sebuah 
pemerintahan Malaya yang disatukan dengan administrasi yang bercirikan 
sentralisasi perlu dilaksanakan. Ini berarti bahwa dalam tanah jajahan Kesatuan 
Malaya (Malayan Union) yang bakal diwujudkan itu, raja-raja Melayu seharusnya 
akan melepaskan hak-hak kedaulatan mereka kepada kerajaan British bagi 
mempersatukan tiga unit pemerintahan yang berjalan selama ini iaitu Negeri- 
negeri Melayu Bersekutu (Federated Malay States), Negeri-negeri Melayu 
Tidak Bersekutu (Unfederated Malay States) dan Negeri-negeri Selat (Straits 
Settlements). Menurut rencananya ketiga-tiga unit administratif ini akan bersatu 
dalam sebuah kerangka konstitusional yang dinamakan Malayan Union. Lewat 
Union ini British juga merencanakan untuk menyelesaikan masalah populasi 
imigran yang amat besar di Malaya, khasnya orang Cina. Kepada British satu 
kerakyatan yang sama bagi semua orang harus diantisipasikan. Keberadaan orang 
asing yang begitu besar jumlahnya yang secara ekonomisnya pula sangat dominan 
perlu diberikan perhatian. Tambahan pula, dalam dasawarsa tiga puluhan orang 
Cina yang lahir di Negeri-Negeri Selat telahpun melaungkan tuntutan agar mereka 
diberikan hak-hak politik yang sama dengan orang Melayu.” 

Tetapi tanpa diduga British, begitu mereka mempermaklumkam rencana 
Malayan Unionnya, dengan serentak pula bangkit suara oposisi orang Melayu 
terhadapnya. Kebangkitan orang Melayu ini anehnya dikepalai oleh elit Melayu 
yang berpendidikan Inggeris yang rapat hubungannya dengan golongan 
aristokrasi. Di bawah pimpinan Dato' Onn bin Jaafar, seorang mantan Menteri 
Besar Johor, UMNO bangkit sebagai suara nasionalisme Melayu yang lantang 
menuntut agar Malayan Unon dibubarkan. Melihat betapa UMNO mendapat 
dukungan kuat rakyat Melayu, PKMM pun terpaksa bersuara pula membantah 
perlaksanaan Malayan Union, yang pada mulanya disokong lantaran idenya yang 
progresif dari segi mempersatukan Malaya dan mengurangi kuasa raja-raja. 

Bagi British, kebangkitan umat Melayu buat kali pertamanya secara besar- 
besaran itu sangat mengkagetkan mereka. Di kalangan mantan pejabat-pejabat 
kolonial British yang pensiun di London pun terdapat kritikan keras terhadap 
dasar British yang baru itu. Mereka pun menyokong imbauan orang Melayu agar 
Malaya dikekalkan sebagai milik orang Melayu. Demonstrasi, protes, dan juga 
petisi pemimpin-pemimpin Melayu itu akhirnya berjaya menggagalkan Malayan 
Union walaupun ia telah dilaksanakan pada 1 April 1946. Gubernur Malayan Union 
yang pertama, Sir Edward Gent terpaksa mundur karenanya. Tidak lama selepas 
itu UMNO pun muncul sebagai partai politik yang bakal menyuarakan kehendak 
dan tuntutan orang Melayu. Maka berlakulah re-negosiasi antara British, UMNO 


Pembinaan Nasion dan Masalah-Masalahnya: Pengalaman Malaysia 173 


dan wakil-wakil Raja Melayu. Tetapi ketika negosiasi dan tawar-menawar ini 
dilangsungkan tampak jelas bahwa pemerintah British telah meminggirkan para 
pemimpin PUTERA-AMCIA. British dengan terus terang menganggap negosiasi 
hanya bisa dijalankan dengan UMNO justru, katanya, hanya orang-orang UMNO 
yang bisa dipercayai. 

Kegagalan pakatan gabungan PUTERA-AMCJA itu membawa padah pula 
kepada kerjasama antara pemimpin kiri Melayu dan Cina. Pada Januari 1948, 
Kamar Dagang Cina yang berpengaruh telah menarik kembali dukungannya 
kepada organisasi gabungan itu. Sikap pro-Indonesia yang dianuti oleh PKMM 
dengan wawasan Melayu Rayanya, dan tuntutan agar “Melayu' dijadikan asas 
identitas nasional untuk semua yang memegang kewargangeraan Malaya, serta 
bahasa Melayu dijadikan bahasa resmi Malaya yang semuanya dijadikan asas 
“Konstitusi Rakyat' telah menimbulkan keraguan kepada bangsa-bangsa non- 
Melayu, khasnya Cina. 

Yang lebih mengecewakan gabungan PUTERA-AMCJIA itu ialah apabila 
British besepakat dengan UMNO dan Raja-Raja Melayu agar diimplementasi 
Konstitusi Federal bagi menggantikan konstitusi Malayan Union pada 1 Februari 
1948, tanpa Singapura dimasukkan di dalam Malaya. Konstitusi Federasi Malaya 
yang dalam bahasa Melayunya disebut Perlembagaan Persekutuan Tanah Melayu 
menggariskan beberapa titik fundamental yang kemudiannya menjadi precedent 
(contoh) pada waktu konstitusi Merdeka dan konstitusi Malaysia dirangka. 
Misalnya, beberapa tuntutan orang Melayu seperti pengakuan bahasa Melayu 
sebagai bahasa nasional Malaya, kedudukan khas atau istimewa orang Melayu 
dari segi pengambilan (recruitment) ke dalam dinas pemerintah, pemberian 
beasiswa negeri dan surat ijin perniagaan, dan tanah cadangan (simpanan) untuk 
orang Melayu adalah perkara-perkara pokok yang dimasukkan ke dalam konstitusi 
Federasi 1948. Aksi British dan UMNO ini dengan sendirinya menjadikan koalisi 
PUTERA-AMCOJA yang mahukan sebuah konstitusi alternatif diimplementasi untuk 
Malaya pecah. Kejayaan British mengelakkan perpecahan dengan elit tradisional 
Melayu membawa kepada tahap kedua dalam upaya British meneruskan rencana 
state-buildingnya. 

Negosiasi British dengan elit Melayu yang berpendidikan Barat di dalam 
UMNO itupun bukanlah tanpa kericuhan. Dato' Onn yang tidak percaya kepada 
sikap British, pada mulanya bersikeras mahu mempertahankan ciri kemelayuan 
sebagai asas pembinaan “nasion' Malaya pada waktu itu. Menyadari bahwa 
orang Melayu berada di tangga yang paling lemah jika berlomba dengan orang 
Cina khasnya dalam hampir semua bidang kehidupan, Dato' Onn bahkan tidak 
terburu-buru merencanakan kemerdekaan yang segera untuk Malaya. Tetapi di 
pihak British sendiri mereka merasakan bahwa sekalipun Malayan Union (tanpa 
Singapura) yang mereka rencanakan telah gagal, namun mereka berasa senang 
apabila konsep Federasi (Persekutuan) diterima oleh UMNO, karena gagasan 
itupun mempunyai ciri-ciri utama yang terkandung dalam Malayan Union, iaitu 
hasrat untuk memberikan hak kewarganegaraan kepada penduduk Cina dan 
India. Oleh yang demikian, sekalipun pada mata kasarnya supremasi politik telah 


174 Melayu, Nasionalisme Radikal dan Pembinaan Bangsa 


dikembalikan kepada orang Melayu, namun pada hakikatnya sifat multietnis 

yang ditekankan oleh British akan terus menjadi asas yang fundamental bagi 

kemerdekaan Malaya dan kemudiannya penubuhan Malaysia. 

Keseriusan British untuk merealisasikan sebuah negara bangsa yang bersifat 
multirasial dapat dilihat pada cara dan strategi kuasa kolonial itu menghadapi 
zaman “Darurat? yang dideklarasi pada pertengahan tahun 1948” apabila Partai 
Komunis Malaya - yang kecewa dengan kegagalan British melaksanakan aksi- 
aksi demoktratis yang dituntutnya -- telah mengambil keputusanan untuk 
memberontak. Dengan menggunakan alasan untuk memenangi hati komunitas 
Cina”* agar tidak mendukung gerakan komunis di Malaya, British di samping 
mensponsor penubuhan partai Malayan Chinese Association dalam bulan Januari 
1949, juga mendesakkan Dato' Onn Jaafar, pemimpin UMNO waktu itu agar 
bersetuju untuk melebarkan peluang-peluang bagi membolehkan orang Cina 
memiliki kewarganegaraan Malaya dengan berasaskan prinsip jus soli.” 

Dukungan yang diberi oleh Onn Jaafar terhadap Komite Hubungan 
Komunitas** yang mengusulkan agar prinsip jus soli, dipakai untuk pemberian 
kewarganegaraan secara otomatis -- yang berarti bahwa barang siapa yang 
lahir di Malaya wajar diberikan kewarganegaraan Malaya - tanpa diduganya 
telah mendatangkan oposisi dari kalangan orang Melayu. Pada bulan Mei para 
mahasiswa Melayu di Universitas Malaya di Singapura telah mengkritik usul 
Komite Hubungan Komunitas yang disokong Dato' Onn itu. Lewat memorandum 
yang dikirim, Presidennya menyesalkan aksi komite itu. Menurutnya, sekalipun 
ada tanda-tanda bahwa British akan membantu kesejahteraan orang Melayu 
seperti mendirikan Federal Malay Development Board (Lembaga Pembangunan 
Melayu Federal) dalam bulan Desember 1949 (yang kemudiannya dikenali dengan 
nama Rural Development Authority atau R.I.D.A. (Otoritas Pembangunan Desa), 
namun adalah tidak masuk akal untuk menukarkan aksi itu dengan pemberian 
kewarganegaraan kepada ratusan ribu imigran dalam sekejap mata. Protes para 
mahasiswa Melayu itu turut disokong oleh Malay Graduates Society (Persatuan 
Lulusan Melayu Berijazah) yang menuduh Dato' Onn Jaafar terjebak oleh bujukan 
dari anggota-anggota non-Melayu dalam Komite Hubungan Komunitas. 

Ketika resolusi itu ingin dibahaskan dalam rapat besar UMNO pada bulan 
Mei 1950, iapun menjadi terlalu hangat sehingga rapat UMNO itu terpaksa ditunda 
kepada tanggal lain — iaitu 10 dan 11 Juni 1950. Sebetulnya, tujuan British meminda 
konstitusi 1948 itu ialah untuk membolehkan rakyat yang bukan terdiri atas kaum 
bumiputera di negara bagian yang diperintah oleh Raja-raja Melayu diberikan hak 
kewarganegaran dengan dikenakan beberapa syarat: 

a) Orang Asia atau Eurasia yang lahir di negara bagian yang diperintah oleh 
Raja Melayu sebelum atau selepas tanggal perlaksanaan undang-undang 
itu dengan proviso bahwa ibu atau bapanya telah lahir di negara bagian 
tersebut; 

b) Mana-mana orang Asia atau Eurasia yang lahir di negara bagian yang 
diperintah oleh Raja Melayu walaupun ibubapanya tidak lahir di negara 
bagian itu, tetapi bersumpah bahwa kesetiaannya ialah kepada Raja Melayu; 


Pembinaan Nasion dan Masalah-Masalahnya: Pengalaman Malaysia 175 


c) Orang yang ibu atau bapanya tidak lahir di negara bagian tetapi menjadi 
rakyat Raja sekalipun orang itu tidak lahir di negara bagian tersebut. 
Merekapun bisa mejadi rakyat asalkan mengaku setia kepada negara bagian 
itu; dan 

d) Merekayang dibawah umur pun bisa menjadi warganegara asalkan bapanya 
menjadi rakyat Raja.*? 


Upaya untuk memudahkan pemerolehan kewargnegaraan ini, walau 
bagaimanapun, ditentang habis-habisan oleh UMNO dalam rapat luar biasanya 
pada 10 dan 11 Juni 1950. Komite Sentral partai itu sebaliknya menghendaki 
hanya dua jenis kewarganegaraan diakui: i) kewarganegaraan negara bagian 
untuk mereka yang lahir di negara bagian di mana ibu bapanya dilahirkan; dan 
ii) kewarganegaraan Federal yang diperolehi lewat “operation of law” (operasi 
hukum), atau lewat pendaftaran atau naturalisasi.** 

Begitu kerasnya oposisi yang dilakukan UMNO sehingga Dato' Onn 
terpaksa menyatakan mundur dari menjadi pemimpin partai itu. Walaupun dia 
kemudiannya dapat dibujuk untuk kembali memimpin UMNO, namun rasa malu 
dan bosan dengan pendirian partai yang dianggapnya terlalu rasial, mendorongnya 
mengambil keputusan pada 26 Augustus 1951 untuk keluar dari UMNO buat 
selama-lamanya, dan tidak lama kemudian iaitu pada 16 September 1951 dia pun 
mendirikan Partai Kemerdekaan Malaya (Independence of Malaya Party). 

Oposisi dari UMNO terhadap isu kewarganegaraan itu sebenarnya tidaklah 
efektif. Hasil dari politik lihai British, pindaan yang dibuat pada Konstitusi Federasi 
(1948) telah menghasilkan Ordonansi 1951 yang lantas mengimplementasikan 
saranan Komite Hubungan Komunitas mengenai kewarganegaraan.** Maka 
hasilnya ialah, pada tengah malam 14 September 1952, bilangan orang Cina dan 
India yang menjadi warganegara Malaya pun mencapai angka 1,200,000 orang 
(yakni 60 persem dari seluruh penduduk Cina di Malaya), manakala orang India 
mencapai angka 180,000.** Mereka yang menjadi warganegara Federal lewat 
pendaftaran dan netralisasi pula ialah 351,826 orang. Kelonggaran undang- 
undang yang telah membolehkan orang Cina, India dan lain-lain mendapatkan 
hak kewarganegaraan ini membawa implikasi yang besar terhadap politik 
pembinaan nasion Malaya di kemudian harinya. Lewat Ordonansi 1951 itu, 
pada penghujung tahun 1953, sekitar 4,424,650 orang telah sama ada menjadi 
warganegara, ataupun memiliki syarat kelahiran yang diperlukan untuk didaftar 
sebagai warganegara. 

Seperti yang telah dinyatakan, isu pindaan Konstitusi 1948 itu sememangnya 
tidak populer di kalangan orang Melayu, Pada umumnya, anggapan mereka ialah 
bahwa Malaya adalah negeri Melayu. Prinsip “Malaya untuk orang Melayu' ini pun 
dilaungkan oleh Persatuan Melayu Semenanjung, sebuah partai yang didirikan 
pada 3 September 1950.?” Selain dari isu ini, ikhtiar Dato' Onn untuk membuka 
keanggotaan partai itu kepada orang Cina dan India juga telah ditentang oleh 
anggota-anggota UMNO. Inilah juga yang menyebabkan dia meninggalkan 
UMNO dan lantas mendirikan Partai Kemerdekaan Malaya atau Independence 
of Malaya Party (IMP). 


176 Melayu, Nasionalisme Radikal dan Pembinaan Bangsa 


Dalam pidatonya pada acara meresmikan penubuhan IMP, Dato' Onn 
berkata: “Objektif IMP ialah untuk mendirikan sebuah negara Malaya yang 
berdaulat, yang tujuannya adalah kesejahteraan dan kemajuan rakyat berdasarkan 
persamaan kesempatan dan hak-hak serta obligasi politik, sosial dan ekonomi.” 
Tetapi penampilan citra multi-etnikini yang dibuat oleh Dato' Onn lewat IMP pun 
tidak mendapat dukungan orang Cina. MCA yang dipimpin oleh Tan Cheng Lock 
dan mereka yang pernah bergerak di dalam KMT malah lebih senang memilih 
UMNO sebagai rekan yang bakal menyertai pemilihan umum untuk dewan 
kotapraja dan negara bagian yang bermula pada Desember 1951. 

Tahun 1951 mencatat sejarah penting bagi Malaya. Pembunuhan Komisaris 
Tinggi (High Commissioner) Henry Gurney oleh Partai Komunis Malaya pada 17 
Oktober tahun itu membawa petanda bahwa gerakan komunis di Malaya telah 
mencapai efek yang berkesan dalam perang militer mereka melawan British. Tahun 
itu juga memperlihatkan kekalahan Partai Bruruh di tangan Partai Konservatif di 
Inggeris. Huruhara yang ditimbulkan oleh PKM mendorong Sekretaris Negara bagi 
Jajahan, Mr. Oliver Lyttleton, berkunjung ke Tanah Melayu pada bulan Nopember 
1951 dengan tujuan untuk membuat evaluasi terhadap situasi politik di Malaya, 
khasnya isu pembunuhan Komisaris Tinggi British dan pertukaran kepemimpinan 
UMNO. Pada kesempatan lawatan Sekretaris Lyttleton itu, Tunku Abdul Rahman 
dan anggota delegasinya dari UMNO cuba menimbulkan isu kemerdekaan untuk 
Malaya tetapi mendapat jawapan yang bersifat menghindar.? 

Betapapun demikian, apabila Sir Gerald Templer ditunjuk sebagai Komisaris 
Tinggi yang baru, sikap British terhadap situasi politik di Malaya berubah kepada 
dasar dwi-fungsi yang lebih agresif. Dengan memperkenalkan Briggs Plan, Templer 
bertujuan memerangi komunis secara lebih intens. Panglima Tentara Lt. General 
Harold Briggs berencana untuk memisahkan anggota komunitas Cina yang 
menjadi sumber sokongan PKM dari mereka yang berpendirian netral. Untuk itu 
kampung-kampung baru di seluruh Malaya pun di bina untuk tujuan pemisahan 
anggota-anggota komunitas Cina yang dianggap sebagai simpatisan komunis itu. 
Hasilnya, sekitar 532,000 orang telah dipindahkan ke kampung-kampung baru 
Cina. Pada waktu yang sama orang Cina juga diberikan hak kewarganegaraan 
demi membujuk mereka agar tidak menyokong PKM. Pada waktu inilah British 
mulai menunjukkan tanda-tanda untuk mempersiapkan prasarana bagi tujuan 
kemerdekaan untuk sebuah Malaya yang sifatnya multietnik dan non-komunis. 
Langkah pertamanya ialah dengan mengadakan pemilihan untuk dewan kotapraja 
dan kotamadya. Dalam konteks ini jugalah harus dilihat langkah menganjurkan 
dialog, kerjasama dan permuafakatan antara etnis seperti yang terbukti dari 
kewujudan Komite Hubungan Komunitas, upaya dan percubaan Dato Onn 
membuka pintu UMNO kepada anggota non-Melayu, dan permuafakatan UMNO- 
MCA mendirikan partai aliansi, Perikatan. 

Kesepakatan mendirikan partai Perikatan (Alliance), UMNO dan MCA 
ternyata telah menyebabkan aliansi itu muncul sebagai pemenang dalam 
pemilihan yang diadakan bagi memilih anggota Dewan Pemerintahan Kotapraja 
Kuala Lumpur dalam tahun 1952. Dari 12 daerah konstituen, Partai Perikatan 
memenangi 9 kursi, sedangkan IMP yang ikut serta dalam pemilihan itu hanya 


Pembinaan Nasion dan Masalah-Masalahnya: Pengalaman Malaysia 177 


memenangi 2 sahaja dan satu kursi dimenangi oleh calon independen. Kejayaan 
ini mendorong partai Perikatan untuk meneruskan kerjasama politik antara 
komunitas. 

Sepanjang periode 1952 - 1953 partai Perikatan terus menunjukkan sukses 
dalam pemilihan-pemilihan yang diadakan untuk konstituante dewan kota 
praja, kota madya dan negara bagian. Kejajayaan-kejayaan yang diraih Perikatan 
atau “Alliance' itu mendorong para pemimpinnya untuk menjadikan gabungan 
kerjasama dalam aliansi tersebut sebagai organisasi yang permanen, bukan saja 
untuk tujuan-tujuan politik tetapi juga untuk menggembleng kerjasama inter- 
rasial dalam memperjuangkan kemerdekaan.** Atas usaha partai Perikatan, 
tuntutan pun dibuat agar pemilihan umum diadakan dalam tahun 1954; Tetapi 
tuntutan ini bukanlah mudah dipenuhi oleh pemerintah British, seperti yang 
dialami oleh Tunku Abdul Rahman.** Halangan dan rintangan yang dialaminya 
akibat tindak-tanduk pejabat kolonial, termasuk dari raja-raja Melayu sendiri pada 
masa-masanya mencetuskan hubungan yang tegang sehingga Tunku sebagai 
ketua Perikatan membuat ancaman bahwa jika pemerintah British tidak bersetuju 
dengan tuntutan Perikatan itu maka partai aliansiitu akan mengadopsi politik non- 
kooperasi. Lantaran khawatir tentang kemungkinan Partai Negara“ Dato' Onn 
menjadi pilihan alternatif kepada rakyat Malaya, maka British akhirnya bersetuju 
dengan beberapa kondisi tuntutan itu: iaitu tentang tanggal pemilihan umum 
dan penubuhan sebuah Komisi Bebas bagi mengkaji persiapan konstitusional 
untuk kemerdekaan Malaya. Akhirnya, British pun bersetuju untuk mengadakan 
pemilihan umum pada tahun 1955. 

Apabila pimilihan umum untuk seluruh Malaya diadakan pada tahun 
1955 tampak jelas bahwa kerjasama UMNO-MCA itu berhasil. Pada tahun 1953 
partai Alliance telah disertai oleh Malayan Indian Congress (MIC) yang mewakili 
komunitas India.” Tetapi ketika pemilihan umum hendak dijalankan, telah timbul 
masalah mengenai dua perkara yang menguji persatuan partai gabungan itu. 
Pertama ialah mengenai distribusi konstituansi. Dari 52 kawasan konstituen 
yang dikonteskan, anggota-anggota UMNO mahukan proporsi pembagian diikut 
menurut nisbah penduduk. Sebelum itu nisbah yang dipersetujui ialah 40 kursi 
konstituen untuk UMNO dan 12 untuk calon MCA. Tetapi anggota-anggota MCA 
mahukan lebih dari 12 kursi. Apabila para anggota UMNO menghendaki lebih dari 
40 kursi maka perbalahan antara Melayu-Cina itu menjadi serius sehinggga Ketua 
partai Perikatan, Tunku Abdul Rahman pun mengugut untuk mundur dari jabatan 
presiden partai itu jika nasehatnya tidak didengari. Namun, pada akhirnya yang 
mengalah ialah UMNO sendiri karena Tunku Abdul Rahman telah membenarkan 
MCA diberikan 15 kursi konstituen dan dua kursi kepada partai MIC yang baru 
menjadi anggota. 

Perkara kedua -- yang sebetulnya lebih serius -- ialah mengenai upaya 
menjadikan bahasa Melayu sebagai bahasa nasional dan bahasa resmi Malaya. 
MCA tidak bersetuju dengan usul ini, dan sebaliknya menuntut agar bahasa Cina 
juga dijadikan bahasa resmi selain bahasa Melayu. Bahkan ada pula anggota 
ekstremis di dalam partai itu yang mahukan kebijakan berbilang bahasa 
(multilingualism) diadopsi untuk pemakaian dalam rapat di dewan negara bagian 


178 Melayu, Nasionalisme Radikal dan Pembinaan Bangsa 


dan federal. Tidak mengherankan, tuntutan ini dilawan oleh UMNO. Perbalahan 
bertambah parah apabila desakan menjadikan bahasa Cina sebagai bahasa resmi 
Malaya itu disalurkan lewat beberapa guild (serikat sekerja) Cina. Namun atas 
rayuan Tan Cheng Lock, Presiden MCA, usul itu kemudiannya telah digugurkan. 
Inilah kali pertama konflik antara Cina-Melayu mengenai isu bahasa terserlah. 
Masalah bahasa yang ada kaitannya dengan sistem pendidikan nasional timbul 
semula pada tahun 1956 apabila Komite Pelajaran Razak mencapai resolusi untuk 
mewujudkan sekolah kebangsaan yang akan mengutamakan bahasa Melayu dan 
Inggeris sebagai bahasa pengantar. Laporan Razak itu kemudiannya melahirkan 
Ordonansi Pendidikan 1957 yang antara lain mengusulkan agar Sekolah Dasar 
Standar Melayu menggunakan bahasa Melayu sebagai pengantar sedangkan 
Sekolah Dasar Jenis Standar menggunakan bahasa Inggeris, Cina dan Tamil 
sebagai pengantar utamanya. Manakala di peringkat menengah, hanya akan 
wujud Sekolah Kebangsaan yang menggunakan bahasa Melayu dan silabus yang 
sama untuk semua. Laporan Razak yang juga menetapkan bahwa hanya bahasa 
Melayu dan Inggeris saja yang akan diizinkan untuk mengambil ujian negeri telah 
ditentang keras oleh komunitas Cina lewat Persatuan Guru-Guru Sekolah Cina 
Bersatu dan Komite Manajemen Sekolah Seluruh Malaya. 

Walaupun pemilihan umum yang diadakan pada bulan Juli 1955 itu telah 
memperlihatkan partisipasi partai-partai Melayu seperti Partai Islam Se Tanah 
Melayu (PAS), yang didirikan pada tahun 1953, Partai Negara yang didirikan 
oleh Dato' Onn pada awal 1954, Partai Buruh, dan beberapa partai kecil Melayu 
dan non-Melayu lain, partai Perikatan tetap meraih kemenangan. Tampak jelas 
munculnya dua aliran pendirian dalam pemilihan umum 1955 itu. Satu aliran 
mahukan agar identitas “Malaya yang multietnis' ditonjolkan dengan memberikan 
kedudukan istimewa kepada orang Melayu, dan satu lagi yang memperjuangkan 
Malaya untuk orang Melayu seperti yang disuarakan oleh Dato' Onn lewat Partai 
Negaranya. Demikian pula, upaya Dr. Burhanuddin Helmy untuk menggerakkan 
golongan pemuda lewat Kongres Belia Melayu Se Malaya, agar bisa menguatkan 
lagi suara yang ingin mengekalkan Malaya untuk orang Melayu pun sia-sia belaka. 
Dari 52 daerah lonstituen yang dikontesnya, partai Perikatan telah memenangi 
51 kursi. Hanya satu kursi dimenangi oleh Partai Islam Se Tanah Melayu (PAS). 
Ironisnya ialah bahwa keputusan suara dalam pemilihan umum 1955 itu 
menunjukkan bahwa yang menentukan kemenangan mana-mana partai adalah 
orang Melayu karena dari angka 1,280,000 orang penduduk yang diperboleh 
mengundi, 84.2 persen adalah terdiri atas orang Melayu, 11 persen Cina dan 
kurang dari 5 persen India. 

Kemenangan Perikatan yang begitu signifikan ini membolehkan 
pemimpinnya dari UMNO, Tunku Abdul Rahman Putra, untuk membentuk 
pemerintahan sendiri atau self-government dengan dia dipilih sebagai Ketua 
Menteri Persekutuan Tanah Melayu. Pembentukan “kerajaan' Perikatan itu 
mencatat permulaan pada langkah mempersiapkan Malaya untuk kemerdekaan 
dengan menekankan metode politik kerjasama inter-rasial yang berasaskan 
“consociational politics” atau politik tawar-menawar. Sebagai upaya hendak 
menyelesaikan masalah Darurat yang masih berjalan, pada hujung Desember 


Pembinaan Nasion dan Masalah-Masalahnya: Pengalaman Malaysia 179 


1955, Tunku Abdul Rahman dan anggota kabinetnya telah mengadakan negosiasi 
dengan Partai Komunis Malaya tetapi usaha ini tidak mencapai sebarang sukses. 

Kejayaan Partai Perikatan memenangi pemilihan umum pertama dalam 
sejarah perlaksanaan demokrasi di Malaya telah mendorong Tunku Abdul 
Rahman untuk mengadakan negosiasi dengan peemerintah British di London. 
Sebuah “Misi Merdeka' yang diketuai oleh Tunku Abdul Rahman telah berkunjung 
ke London bagi mengadakan negosiasi dengan pihak pemerintah British pada 
bulan Februari 1956. Pada waktu itu partai yang memerintah Britain ialah Partai 
Buruh, yang dari segi pendirian kolonialnya lebih terbuka untuk memberikan 
kemerdekaan kepada Malaya. 

Bagi British, syarat untuk Malaya merdeka telah dipenuhi apabila wujud 
kerjasama antara dua komunitas etnik yang utama, iaitu Cina dan Melayu. Sikap 
toleransi (yang di Malaysia dipopulerkan dengan ungkapan “tolak-ansur”) menjadi 
asas kerjasama interetnik sehingga kini. Untuk merangka Undang-Undang Dasar 
Malaya yang merdeka, UMNO dan MCA telah mencapai kesepakatan agar 
dibentuk sebuah komisi konstitusi yang independent dalam tahun 1956, iaitu 
Komisi Reid dengan dikepalai oleh Lord Reid, seorang Anggota Parlemen British 
yang pernah menjadi Jaksa Agung, dan hakim Mahkamah Apel yang kesohor di 
Britain. Komisi yang dianggotai oleh lima orang yang prominen bertanggungjawab 
untuk meneliti dengan saksama segala usul dan proposisi yang datang dari semua 
komunitas lewat organisasi masing-masing untuk dimasukkan kedalam konstitusi 
yang hendak dirangka.“ Tujuan utama Komisi itu ialah untuk merangka sebuah 
konstitusi yang akan menjadikan Malaya sebuah negara yang demokratik. Dalam 
menyaring dan merangka konsitusi itu Komisi Reid, yang menerbitkan laporannya 
pada bulan Februari 1957, ternyata telah menunjukkan kepekaannya teradap 
persoalan 'kedudukan istimewa' orang Melayu, justru sebagai pengakuan bahwa 
orang Melayu adalah pemilik asal Tanah Melayu, suatu hal yang didasarkan atas 
perjanjian-perjanjian dan traktat antara British dan Raja-raja Melayu sejak zaman 
terdahulu. Tetapi sebagian masyarakat Cina di Malaya tetap tidak puas hati dengan 
hasil yang dilapor oleh Komisi Reid. 

Mengenai kedudukan orang Melayu, Pasal 19 (i) (d) dalam Perjanjian 
Federasi Tahun 1948 juga telah dijadikan rujukan oleh Komisi Reid. Antara perkara- 
perkara yang terpenting yang dimaktubkan dalam Konstitusi 1957 itu ialah: 

1. Soal hak istimewa orang Melayu, khasnya yang berkaitan dengan tanah 
cadangan Melayu (Malay reserve); 

2. Jaminan kepada kedudukan Raja-raja Melayu dan perwujudan institusi 
Yang Dipertuan Agung. Institusi ini berperan sebagai pemelihara hak-hak 
istimewa orang Melayu. 

3. Islam sebagai agama resmi Federasi tetapi penganutan agama-agama lain 
bisa dipraktikkan dalam keadaan yang damai dan harmonis di mana saja 
dalam Federasi; 

4. Bahasa Melayu sebagai bahasa nasional dan bahasa resmi mulai tahun 1967; 

5,./ / Kuota khas untuk orang Melayu dalam dinas pemerintah, pemberian 
beasiswa pemerintah, dan distribusi lisensi, dan surat-surat izin. 


180 Melayu, Nasionalisme Radikal dan Pembinaan Bangsa 


Sebagai imbalannya, warganegara non-Melayu diberikan konsesi dari segi 
pemberian hak kewarganegaraan yang akan membolehkan mereka menjadi 
warganegara lewat jus soli atau lewat proses undang-undang dengan memenuhi 
syarat-syarat mastautin, bahasa dan sumpah setia. Sebagai warganegara mereka 
bisa mempraktikkan kehidupan berpolitik -— hak yang tidak pernah diberikan 
pada zaman sebelum Perang Dunia Kedua. Buat pertama kalinya mereka juga 
bisa memasuki dinas pemerintah untuk memegang jabatan-jabatan administratif 
walaupun peluang ini dibataskan pada kuota 4 : 1seperti yang diaplikasikan untuk 
Melayu ketimbang non-Melayu. Mereka juga secara bebas bisa mengamalkan 
budaya dan adat mereka. 

Persetujuan terhadap soal-soal konstitusional ini dicapai lewat politik “tawar- 
menawar'; dan metode “consociational' inilah yang bertahan sehingga kini sebagai 
landasan dalam proses pembinaan Malaysia sebagai negara bangsa. Isu-isu yang 
dianggap sensitif kepada mana-mana suku kaum dibincangkan terlebih dahulu 
secara tertutup antara elit partai politik; jalan penyelesaiannya yang ditemukan 
selepas perbincangan merupakan inter-ethnic adjustment dan keputusannya 
hanya diberitahukan kepada publik setelah persetujuan dicapai. 

Sejarah pembinaan nasion Malaysia masih berusia muda. Pada awalnya, Ciri 
utama yang membentuk nasionalisme pada zaman sebelum Malaysia didirikan, 
adalah sifat etnisitasnya atau lahirnya ethnonationalism di kalangan orang Cina 
dan Melayu. Sampai ke zaman Malaya memperoleh kemerdekaannya, state- 
building yang banyak diperbantu oleh British, pun tidak meletakkan asasnya 
kepada nasionalisme Malaya — tetapi sebaliknya, ia lebih didorong oleh cita-cita 
pragmatis yang membolehkan kerjasama antara elit dari kumpulan-kumpulan 
etnis yang bebeda untuk berkooperasi membebaskan Malaya dari penjajahan 
Inggeris. Dalam pada itu tidak pula bisa dilupakan faktor tekanan yang diberikan 
oleh Partai Komunis Malaya. Lewat gerakan perang gerilyanya, PKM (sekalipun 
nasion yang diimajinasikannya tidak dirasakan bersama, bahkan ditolak oleh orang 
Melayu) telah mempercepatkan British mengatur ikhtiar untuk menyerahkan 
kemerdekaan kepada Malaya. 

Apabila Federasi Malaysia dibentuk dalam tahun 1963, kerangka yang 
ada pada Persekutuan Tanah Melayu pun dijadikan contoh (precedent) buat 
mempersiapkan Konstitusi Malaysia. Bahkan tujuan Malaysia didirikan pun, bagi 
orang Melayu, sebagiannya adalah didorong oleh hasrat mahu menyelesaikan 
masalah etnisitas yang mencirikan politik bernegara sejak 1957. Tetapi politik 
antara kumpulan-kumpulan etnis masih tetap bersifat kontes interrasial yang 
mencirikan sejarah pembentukan negara bangsa Malaysia. Keharmonian, 
keamanan, dan kesejahteraan yang dialami oleh rakyat Malaysia sampai kini, 
walau bagaimanapun, bisa dicapai justru karena prinsip tawar-menawar itu 
dijadikan landasan bernegosiasi di antara suku-suku bangsa dan komunitas 
yang menjurus kepada power-sharing (istilah Melayunya: perkongsian kuasa) 
antara mereka. Kelanjutan pendekatan politik konsosiasi inilah yang, hingga ke 
hari ini, menjadi pegangan elit politik Malaysia, baik yang dari partai-partai yang 
membentuk pemerintahan koalisi, mahupun yang dari partai oposisi. 


Pembinaan Nasion dan Masalah-Masalahnya: Pengalaman Malaysia 181 


Nota 


!. Makalah yang dibentangkan di Seminar Internasional anjuran ASPENSI (Asosiasi 
Pendidikan Sejarah, Indonesia), Bandung, 2 Nov. 2009. Justeru kerana penyampaiannya 
dalam bahasa Indonesia maka untuk bab ini bahasa asal yang digunakan telah dikekalkan. 


* Lihat Benedict Anderson, Imagined Commmunities. Refelctions on the Origin and Spread 
of Nationalism, Revised Edition, Verso, London-New York, 1991 (eleventh impression, 
2002), hal. 44 - 46. 


3. Nasionalisme sosial ditakrifkan sebagai ikatan sosial dan budaya lebih dari keturunan 
Misalnya, kebersamaan komunitas dan budaya menjadi ikatan bagi memberikan rasa 
setia dan sayang kepada nasion. Untuk keterangan lebih lanjut, lihat James G. Kellas, 
The Politics of Nationalism and Ethnicity, MacMillann, London, 1991, hal. 51-52. 


4 Pada hari ini isu untuk melaksanakan sebuah sistem persekolahan nasional yang 
tunggal, yang memakai bahasa pengantar yang sama masih dipertengkarkan oleh partai- 
partai politik di Malaysia yang didukung oleh kelompok etnis yang berbeda-beda. 


3: Menurut Ibrahim Yaakub, Sutan Dejnain sendiri yang mengusulkan nama Kesatuan 
Melayu Muda. 


* Untuk maklumat lanjut mengenai gerakan Kuomintang di Malaya, lihat C. F. Yong 
& R.B. McKenna, The Kuomintang Movement in British Malaya 1912 - 1949, Singapore 
University Press, 1990, passim. 


7 Unit uang yang pernah dipakai di Tiongkok. 


3 DiSingapura Konghucuisme telah mencetuskan nasionalisme Cina bagi seluruh Asia 
Tenggara. Pertubuhan pertamanya, iaitu sebuah persatuan agama yang bernama Khong 
Kauw Hwe, telah didirikan pada tahun 1898 atas usaha Dr. Lim Boen Keng dan Song Ong 
Siang. Lihat Lea E. Williams, Overseas Chinese Nationalism. The Genesis of the Pan-Chinese 
Movement in Indonesia, The Free Press, Glencoe, Illinois, 1960, hal. 54 - 56. 


*? Tung Meng Hui didirikan di Singapura oleh Dr. Lim Boen Keng pada tahun 1905. Ibid., 
hal. 56. 

* PKM didirikan menurut langkah yang diambil oleh Mao Ze Dong yang telah mendirikan 
Partai Komunis Cina pada tahun 1921. 


" Lihat T.N. Harper, The End of Empire and the Making of Malaya, Cambridge University 
Press, 2001 (paperback edition), , hal. 33. 


*? Dari tahun 1921 sampai tahun 1931 persentase penduduk Cina juga telah meningkat 
dari 22 persen menjadi 31 persen. 


3 Nama bagi negara bagian di Semenanjung Malaya yang diperintah British tetapi 
kedaulatan Raja Melayu diakui. 

4 Negeri-Negeri Selat diperintah secara langsung oleh British dan kepala administrasinya 
ialah Residen British. Rakyat Negeri Selat dianggap sebagai rakyat British. 

5 Tan Malaka, Massa Actie, Poestaka Moerba, Djakarta, 1947, (cetakan ulang dari naskah 
yang diterbitkan di Singapura dalam tahun 1926), hal. 66 -67. 

* Lihat Ibrahim Hj. Yaacob, Melihat Tanah Air, Percetakan Timur, Kuantan, 1975 (cetakan 
ulang naskah huruf Arab, 1941), hal. 20. 


7. KRIS didirikan di Singapura pada sekitar Mei 1945 setelah Ibrahim dimaklumkan oleh 
pegawai Jepang, Yoichi Itagaki, yang berprofesi sebagai dosen di Universitas Hitotsubasyi 
(mengkhusus dalam bidang hal-ehwal Melayu) bahwa Kepala Staf Tentara Jepang telah 


182 Melayu, Nasionalisme Radikal dan Pembinaan Bangsa 


bersetuju Ibrahim mengatur persiapan untuk kemerdekaan Malaya.Cheah Boon Kheng, 
“The Japanese Occupation of Malaya, 1941-1945: Ibrahim Hj. Yaacob and the Struggle for 
Indonesia Raya', Indonesia, 28 (October) 1979, hal. 110-111. 


3 PKM mengambil inisiatifini karena pada ketika tentara British masih belum mendarat 
di Malaya, pasukan gerilya komunis Cina telah mengambil aksi sepihak menghukum 
individu-individu Melayu yang berkolaborasi dengtan pemerintah militer Jepang. Sebagai 
akibat dari tindakan balas dendam ini orang Melayu di beberapa daerah telah menjalankan 
pogrom terhadap orang Cina. Peperangan rasial ini sangat mengkhawatirkan PKM dan 
justru karena itulah inisiatif diambil buat mendirikan PKMM atau Malay Nationalist Party 
itu. 

9? PKM telah mendermakan sekitar 100,000 Ringgit untuk tujuan itu. Lihat CO 537/4742 
Federation of Malaya Political Report for January 1949. Tetapi satu sumber lain pula 
menyatakan pemberian dari PKM itu ialah antara 50,000 dan 60,000 Ringgit. Lihat Political 
Intelligence Journal, serial 13/48, hal. 477 dalam CO 537/3752. 


** Hasrat mendirikan UMNO sebenarnya telahpun diungkapkan pada masa Kongres 
Melayu yang diadakan di Kampung Baru, Kuala Lumpur, pada 1 - 4 Maret 1946. Lihat 
Ramlah Adam, Dato' Onn Ja'afar Pengasas Kemerdekaan, Dewan Bahasa dan Pustaka, 
Kuala Lumpur, 1992, hal. 89. 


** Sama halnya nama “Indonesia” dipakai untuk rupabangsa atau identitas nasional 
negara Indonesia. Tentang konsep “Melayu' lihat Burhanudin Elhulaimy, Asas Falsafah 
kebangsaan Melayu, Tekad, Djakarta, 1963, passim. 


2 Atau “Indo'jika di Indonesia. 


3 AMCA yang asalnya bernama Pan Malayan Council of Joint Action didirikan pada 22 
Desember 1946 dan dianggotai oleh organisasi kiri seperti Malayan Democratic Union, 
Malayan Communist Party, Federasi Sarekat Buruh Singapura, organisasi-organisasi 
dagang Tionghoa yang konsrvatif dan organisasi Tamil, termasuk partai Malayan Indian 
Congress. Penubuhan AMCJA ini berasaskan tiga prinsip, iaitu: i) bahwa Singapura 
harus diakui sebagai sebagian dari Malaya; ii) bahwa sebuah pemerintahan sendiri (self- 
government) harus diwujudkan; dan iii) bahwa hak kewarganegaraan yang sama bagi 
semua orang yang menanggap Malaya sebagai negara tetapnya harus diberikan. 


** Seperti yang ditulis pada tahun 1945 oleh salah seorang pemimpin Cina yang terkenal, 
iaitu Tan Cheng Lock, yang kemudiannya menjadi Presiden Malayan Chinese Association, 
“Kaum non-Melayu yang tinggal di Malaya mempunyai sama hak untuk dianggap sebagai 
bumiputera, sama seperti orang Melayu dan orang-orang Malaysia | maksudnya Indonesia) 
yang tinggal | di Malaya) yang bersama-samanya membentuk kurang dari 50 persen dari 
seluruh populasi, dan mereka (golongan non-Melayul| pun wajar diberikan bagian yang 
sama dan mencukupi dalam pemrerintahan dan administrasi negara. Lihat Tan Cheng 
Lock, Malayan Problems. From a Chinese Point of View, Tannsco, Singapore, 1947, hal. 54. 


2” Kata “Darurat' digunakan sebagai referensi kepada perang gerilya yang dijalankan 
oleh Partai Komunis Malaya dari tahun 1948 hingga 1960.Pada tahun 1947, keanggotaan 
PKM terdiri atas 11,000 orang Cina, 760 India dan sekitar 40 orang Melayu dan Indonesia. 
T. N. Harper, The End of Empire and the Making of Malaya, hal. 144. 


** Kepada setengah-setengah pihak “Darurat' di dalam Federasi Malaya adalah 
sebetulnya masalah Cina. Penyelesaiannya hanya bisa dibuat lewat kerjasama penduduk 
Cina. Ada pandangan yang mengatakan bahwa untuk mendapatkan kerjasama orang 
Cina, komunitas itu harus diberikan kepercayaan dan kegairahan untuk berperan 
dengan lebih besar dalam Darurat iaitu dengan memberikan kepada mereka privilege 
(hak istimewa) yang akan membuat mereka merasakan kewajaran mengapa mereka 


Pembinaan Nasion dan Masalah-Masalahnya: Pengalaman Malaysia 183 


harus mempertahankannya iaitu dengan membuat mereka merasakan bahwa Malaya 
adalah negeri yang harus diberikan tumpuan kasih sayang mereka. Pandangan lain pula 
mengatakan bahwa justru sifat orang Cina yang sukar dibujuk maka hanya dengan cara 
paksa saja, iaitu dengan menggunakan segala kekuatan tentara, baru gerakan komunis 
yang mereka terajui bisa dipatahkan. Liahat Foreign Service Despatch, AMCONSUL, Kuala 
Lumpur, December 21, 1951. 


*” Persoalan memberikan fasilitas kepada orang Cina menjadi warganegara agar sebuah 
identitas Malaya bisa dilahirkan telah menyebabkan Dato' Onn berbalah dengan Menteri- 
Menteri Besar di negeri-negeri (negara bagian) Melayu. Perbantahan ini telahpun berlaku 
sejak bulan Nopember 1949 lagi. 


23 Komiteini yang dalam bahasa Inggerisnya bernama Communities Liaison Committee, 
didirikan pada bulan Januari 1949 atas inisiatif Komisaris Jenderal Malcolm MacDonald 
dengan keanggotaan 5 orang Melayu, dan 4 orang Tionghoa. Mulai Augustus ia dianggotai 
oleh 6 orang Melayu, 6 Tionghoa, dan seorang dari komunitas India, Eurasia, Srilanka, dan 
Europa. Walaupun pada mulanya komite ini bertindak sebagai forum yang mendiskusikan 
isu-isu yang berunusr konflik antara komunitas, tetapi lama kelamaan ia berfungsi 
sebagai badan yang membicarakan soal-soal politik, seperti kewarganegaraan, dasar 
pendidikan, perlaksanaan pemilihan perwakilan di dewan federasi dan majelis setempat 
serta mengemukakan saranan-saranan mengenainya. 


2? Tunku Abdul Rahman Putra, Political Awakening, Pelanduk Publications (1986), 2007, 
hal. 17-18. 


3? Kewarganegaraan lewat naturalisasi berarti seseorang yang telah mencapai usia 
18 tahun bisa memohon untuk menjadi warganegara jika: i) telah berdiam di Fedeasi 
selama tidak kurang dari delapan daripasda dua belas tahun berturut-turutii) mempunyai 
perwatakan yang baik; iii) dan bersumpah akan memberikan kesetiaan kepada Malaya 
dan iv) bisa bercakap dalam bahasa Melayu yang mudah. 


3 Menurut Ordonansi ini ada dua cara memperolehi kewarganegaraan Federasi. 
Pertama, ialah sebagai pemegang kerakyatan United Kingdom dan jajahan-jajahannya, 
dan dilahirkan di Negeri Selat (i.e. Pulau Pinang atau Melaka) ; kedua, seseorang bisa 
menjadi warganegara jika dia merupakan rakyat salah sebuah negera bagian yang 
diperintah oleh Raja Melayu. 


2 James Ongkili, Nation-Building in Malaysia 1946-1974, Oxford University Press, 1985, 
hal. 89. 

3 |bid., hal. 101, nk.53. 

34 Oleh karena angka total penduduk ialah 5,705,952, maka ini berarti hanya sekitar 
1,281,300 orang yang tidak termasuk dalam mana-mana kategori di atas. Tetapi bilangan 
mereka yang lahir di luar Malaya adalah 911,300 orang. Ibid., hal.90. 

35 Partai ini walau bagaimanpun hanya diterima untuk pendaftarn oleh Registrar of 
Societies (pendaftar serikat) pada 2 Nopember 1950 setelah investigasi yang rapi dilakukan 
untuk menentukan bona fidenya. 

3? Foreign Service Despatch No. 102, AMCONSUL, Kuala Lumpur 

327 Tunku Abdul Rahman Putra, Political Awakening, hal. 34. 

3 UMNO telah mengadakan pertemuan meja bundar bersama MCA untuk 
membincangkan pembentukan Perikatan sebanyak tiga kali. Kali pertama ialah pada 3 


Februari 1952 di Kuala Lumpur. Ini dikuti dengan rapat UMNO-MCA pada 21Maret 1953 di 
Singapura; kali ketiga rapat diadakan di Johor Bahru pada 15 Maret 1953. 


184 Melayu, Nasionalisme Radikal dan Pembinaan Bangsa 


32? Ketika mengetuai delegasi ke London, Tunku Abdul Rahman pada mulanya tidak 
menerima kerjasama dari Sekretaris Jajahan, Oliver Lyttleton; tetapi Tunku mendapat 
sokongan moral dari ramai anggota parlimen Britain mengenai tuntutannya untuk 
mendapatkan reform konsitusional di Malaya. 


4? Tuntutan partai Perikatan itu berasaskan beberapa perkara: i) Anggota yang terpilih 
mestilah tidak kurang dari 75 persen dari jumlah yang akan dipilih; ii) pejabat-pejabat 
pemerintah mestilah diberi izin berpartisipasi dalam politik; iii) semua orang yang lahir 
di dalam Federasi Malaya yang telah berdiam di Malaya selama lima tahun berturut- 
turut hendaklah dizinkan membuang suara; mereka yang lahir di Malaya tetapi bekerja 
di Singapura hendaklah diizinkan mengundi sekiranya mereka telah tinggal di Malaya 
selama tidak kurang dari tujuh tahun sebelum pemilihan umum; iv) pemilihan umum 
perlulah diadakan tidak lambat dari Nopember 1954; pemilihan mestilah berdasarkan 
undi mayoritas; anggota yang terpilih mestilah bisa di angkat menjadi Menteri dalam 
Kabinet Federasi. Lihat Tunku Abdul Rahman, Political Awakening, hal. 43. 


4 Partai Negara yang didirikan oleh Dato' Onn berpendirian “Malaya untuk orang 
Melayu”. 

- Inimenjadikan gabungan aliansi itu dikenali dengan nama Perikatan UMNO-MCA-MIC 
iaitu sejak waktu itu hinggalah ke tahun 1972 apabila partai Barisan Nasional menggantikan 
Perikatan. 


6 Namun begitu, ketika pemilihan umum tahun 1959 diadakan bilangan pengundi Cina 
telah meningkat ke angka 36 persen, dan India 7 persen; sedangkan undi Melayu merosot 
ke 57 persen. James Ongkili, Nation-building in Malaysia, hal. 129. 


4 Anggota-anggota yang lain terdiri dari Sir William McKell, seorang mantan Gubernur- 
Jenderal Australia, yang pernah menjadi Menteri Kehakiman, Hakim B. Malik, mantan 
Hakim Besar di Mahkamah Tinggi Allahabad, India, yang punya pengalaman luas dalam 
penafsiran undang-undang konstitusional, Hakim Abdul Hamid, seorang hakim Mahkamah 
Tinggi yang berpengalaman dari Pakistan Barat yang berpengalaman dalam membentuk 
Konstitusi Pakistan, dan Sir Ivor Jennings, bekas King's Counsel (Penasehat Raja) yang 
pernah memegang jabatan wakil rektor Universitas Cambridge. Jennings merupakan 
pakar par excellence (luar biasa) dalam Komisi itu dan telah banyak menghasilkan karya- 
karya penting mengenai hal-hal konstitusional. Mengenai metode membuat keputusan 
dan resolusi yang dihasilkan oleh Komisi Reid itu, lihat Joseph M. Fernando, The Making 
of the Malayan Constitution, Malaysian Branch of the Royal Asiatic Society, 2002, hal. 
109-110. 